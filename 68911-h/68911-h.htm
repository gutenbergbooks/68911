<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Szent Péter esernyője by
Kálmán Mikszáth</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h2 span.smaller {
 font-size: 80%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i0 {
 text-indent: 0;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
 font-size: 0.9em;
 display: table;
 margin: auto;
 text-align: left;
}

.figcenter, .figcenter img {  
 max-width: 100%;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>
<div lang='en' xml:lang='en'>
<p style='text-align:center; font-size:1.2em; font-weight:bold'>The Project Gutenberg eBook of <span lang='hu' xml:lang='hu'>Szent Péter esernyője</span>, by Kálmán Mikszáth</p>
<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>
</div>

<p style='display:block; margin-top:1em; margin-bottom:1em; margin-left:2em; text-indent:-2em'>Title: <span lang='hu' xml:lang='hu'>Szent Péter esernyője</span></p>
<p style='display:block; margin-top:1em; margin-bottom:0; margin-left:2em; text-indent:-2em'>Author: Kálmán Mikszáth</p>
<p style='display:block; text-indent:0; margin:1em 0'>Release Date: September 5, 2022 [eBook #68911]</p>
<p style='display:block; text-indent:0; margin:1em 0'>Language: Hungarian</p>
  <p style='display:block; margin-top:1em; margin-bottom:0; margin-left:2em; text-indent:-2em; text-align:left'>Produced by: Albert László from page images generously made available by the Google Books Library Project</p>
<div style='margin-top:2em; margin-bottom:4em'>*** START OF THE PROJECT GUTENBERG EBOOK <span lang='hu' xml:lang='hu'>SZENT PÉTER ESERNYŐJE</span> ***</div>
<div class="transnote">
<p class="center"><span class="caption">Megjegyzés:</span></p>
<p>A tartalomjegyzék a <a href="#Page_251">251</a>. oldalon
található.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-large">MIKSZÁTH KÁLMÁN
MUNKÁI</span></p>
<p class="center"><span class="caption">SZENT PÉTER
ESERNYŐJE</span></p>
<hr class="chap" />
<p class="center"><span class="caption-150">MIKSZÁTH KÁLMÁN
MUNKÁI</span></p>
<p>&nbsp;</p>
<p>&nbsp;</p>
<p class="center"><span class="caption">HARMADIK KÖTET</span></p>
<p>&nbsp;</p>
<p>&nbsp;</p>
<p class="center"><span class="caption">KÖZREBOCSÁTOTTA AZ
IRÓ<br />
NEGYVENÉVES JUBILEUMÁRA<br />
ALAKULT ORSZÁGOS BIZOTTSÁG<br />
BUDAPEST MDCCCCX.</span></p>
<hr class="chap" />
<p class="center"><span class="caption-largest">SZENT PÉTER
ESERNYŐJE</span></p>
<p>&nbsp;</p>
<p>&nbsp;</p>
<p class="center"><span class="caption">AZ ORSZÁGOS JUBILEUMI<br />
BIZOTTSÁG MEGBIZÁSÁBÓL<br />
KIADTA A RÉVAI TESTVÉREK<br />
IRODALMI INT. RÉSZV.-TÁRS.</span></p>
<hr class="chap" />
<p>&nbsp;</p>
<p class="center"><span class="caption-small">MINDEN JOG
FENNTARTVA</span></p>
<p>&nbsp;</p>
<p class="center"><span class="caption-small">Pallas
részvénytársaság nyomdája, Budapesten.</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<div class="chapter">
<h2><span class="smaller">ELSŐ RÉSZ.</span><br />
A LEGENDA.</h2>
</div>
<h3>VISZIK A KIS VERONKÁT.</h3>
<p>Özvegy tanítóné halt meg Halápon.</p>
<p>Mikor tanító hal is meg, szomjasan maradnak a sírásók. Hát még
mikor az özvegy megy utána? Nem maradt annak a világon semmije,
csak egy kecskéje, egy hizlalás alatt levő libája és egy két éves
leánygyereke. A libának még legfeljebb egy hétig kellett volna
híznia, de úgy látszik, ezt se várhatta be a szegény rektorné
asszony. A libára nézve korán halt meg, de a gyerekre későn. Annak
meg se kellett volna születnie. Bár akkor vette volna magához az
úristen, mikor a szegény urát. (Istenem, micsoda szép hangja volt
annak.) A kis poronty az apja halála után született, de nem későre,
egy vagy legfeljebb két hónap mulva. Megérdemelném, hogy a
nyelvemet kivágják, ha rosszat mondanék. Se nem mondok, se nem
gondolok.</p>
<p>Jó, becsületes asszony volt – de mire való volt már neki ez a
vakarcs? Könnyebben ment volna a másvilágra, ha magával vihette
volna a terhet, mintsem hogy itt hagyja.</p>
<p>Aztán meg nem is illett, Isten bűneül ne vegye. <span class=
"pagenum"><a name="Page_2" id="Page_2">-2-</a></span></p>
<p>Hiszen uramfia, egy nagy káplán fiuk volt már a tanítóéknak. Az
bizony jó fiú, kár, hogy nem segíthette még anyját, mert maga is
csak káplán volt eddig valami igen-igen szegény plébánosnál, messze
Tótországban, hanem most, vagy két hete, úgy verik a hírek, önálló
plébános lett egy Glogova nevű falucskában, valahol a selmeczbányai
és beszterczei hegyek között. Van is olyan eleven ember a faluban,
Kapiczány János uram, aki ökörhajcsár korában megfordult ott
egyszer, hogy azt mondja, utálatos egy fészek.</p>
<p>Ím’ most, mikor már egy kicsit talán segíthette volna a pap fia,
kellett meghalnia a kántornénak.</p>
<p>De hát biz azt föl nem támasztjuk többé semmiféle
lamentáczióval, ennélfogva csak azt akarom elmondani (becsületére
legyen nemes Haláp községének), hogy tisztességesen temették el a
jó lelket. Elég pénz ugyan be nem gyűlt a temetési költségre, még a
kecskét is el kellett adni, hogy kiteljen, hanem a lúd megmaradt,
de minthogy kukoricza nem maradt hozzá, tehát lesoványodék, lassú
pihegése helyett visszatért rendes lélekzetvétele, lomha járását a
nagy hasa miatt fölcserélte hajdani fürgeségével, szóval, menekedék
a közeli halál elől, éppen egy másik lénynek a bekövetkezett halála
által. Isten bölcs végzése mikor életet olt is, életet menthet,
mert higyjétek meg nekem, hogy a mennyei jegyzőkönyvekben éppen úgy
be vannak jegyezve az oktalan állatok, mint az okos állatok s gond
vagyon ezekre talán épp úgy, mint a királyokra és herczegekre.</p>
<p>Isten ő szent felsége mindenesetre jó, bölcs és hatalmas – de
biró uram se csekélység. Elrendelte legott a temetés után, hogy a
csöpp leányzó (Veronka <span class="pagenum"><a name="Page_3" id=
"Page_3">-3-</a></span> a keresztneve) soros legyen a falusi
gazdáknál s a tizedes vigye mindennap más-más portára, hol is
illendő ellátásban részesítendő.</p>
<p>– És meddig fog ez így tartani, biró uram? – kérdék a
tanácsbeliek aggódva.</p>
<p>– Míg nem méltóztatom máskép intézkedni, – felelte Nagy Mihály
kurtán.</p>
<p>Így is volt a dolog vagy tiz napig, amikor aztán egyszerre híre
ment, hogy Billeghi Máthé és Koczka Ferencz uraimék
Beszterczebányára viszik eladni a buzájukat (mert hogy azt mondják,
arrafelé még nem oly okosak a zsidók, mint minálunk).</p>
<p>Kapott a jó alkalmon Nagy Mihály.</p>
<p>– No, ha oda viszik a gabonájukat, akkor hadd vigyék el a
gyereket is, a pap bátyjának Glogovára. Arra esik valahol az a
Glogova.</p>
<p>– Dehogy esik arra, dehogy – ellenveték ezek.</p>
<p>– Arra kell esnie, punktum, – döntötte el a biró.</p>
<p>Szabódtak, okoskodtak ő kelmeik, hogy így-úgy, nagy kitérő és
nagy alkalmatlanság az úton, de meg kellett lenni. Ami parancs,
parancs. Egy szerdai napon föltettek a zsákok tetejére a Billeghi
uram szekerén egy kosarat és abba a Veronkát, meg a libát, mert az
mint örökség vele jár. A felsővég fehérnépei pogácsát, marczifánkot
sütöttek az árva kis jószágnak az útra a borzasztó idegen világba
és tele raktak egy szeredást aszalt-körtével, szilvával és mikor a
nehéz szekér megindult, még meg is siratták a parányi gyereket, aki
nem tudta, hova viszik, miért viszik, csak azt látta, nagy
mosolygással, hogy a czoczók megindulnak és ő nem mozdúl egy zsák
tetejéről, a kosárból, de a házak, kertek, mezők és fák idébb
jönnek. <span class="pagenum"><a name="Page_4" id=
"Page_4">-4-</a></span></p>
<div class="chapter">
<h3>GLOGOVA RÉGEN.</h3>
</div>
<p>Glogovát nem csak Kapiczány uram látta, e sorok írója maga is
járt benne. Sovány, kietlen vidék az, kopár hegyek között fekszik
egy szűk völgyben meglapulva a falucska.</p>
<p>Messze, messze innen sehol sincs még jóravaló országút sem, nem
hogy vasút lenne. Most ujabban úgy tetszik, jár valami kávémasina
Besztercze és Selmeczbánya között, de az se érinti Glogovát. Ötszáz
esztendő kell ahhoz, hogy Glogova ott legyen, ahol a czivilizált
vonalba eső falvak vannak.</p>
<p>A talaj agyagos, terméketlen és makacs. Azt mondja, hogy ő csak
bizonyos növényeket hajlandó táplálni, például zabot, krumplit, a
többire nem vállalkozik, – de ezeket is úgy kell kicsalni az
anyaföldtől úgyszólván erőszakkal.</p>
<p>De nem is anya ez a föld, inkább <i>anyós</i>. Tele van a
belseje kövekkel s csúnya repedések, árkok hasogatják meg, amiknek
a szélein fehér fű (árvalányhaj) leng, mint az elaggott anyóka
állán ősz szőrszálak.</p>
<p>Túlságosan öreg-e a föld? De hiszen nem lehet öregebb, mint a
többi. Csak hamarább kiélte magát. Lent az aranykalászos rónaság
csak fűszálakat <span class="pagenum"><a name="Page_5" id=
"Page_5">-5-</a></span> növesztett sok ezer év óta, itt pedig
óriási tölgyek és cserfák nőttek. Nem csoda, hogy előbb fáradt
ki.</p>
<p>Szegénység, nyomor van itt és mégis valami báj, valami édes
poézis. A csúnya viskókat megszépítik a hatalmas sziklák, amelyek
rájok néznek. Szinte nem illenék e szép sziklákat elrontani
czikornyás kastélyokkal, melyeknek tornyai eltakarnák őket.</p>
<p>Boróka- és bodza-illat tölti meg a levegőt. Egyéb virág nincs
itt. Legfeljebb egy mályvarózsa virít némely kertecskében, ki
fehéren, ki veresen. Mezítlábos kenderhajú tót leány öntözgeti egy
köcsögből.</p>
<p>Szinte még most is előttem van a kis tót falu az 1873-ik év óta
(amikor benne megfordultam), látom házikóit, a kerteket bevetve
luczernával, beültetve kukoriczával, közbül egy-egy szilvafa,
alátámasztva rudakkal. Mert a gyümölcsfák megteszik a magokét.
Mintha összebeszélnének: «Tápláljuk a szegény tótocskákat.»</p>
<p>Mikor ott voltam, éppen a pap halt meg, annak a hagyatékát
vettük fel a szolgabiróval. Nem volt valami sok dolgunk; kopott
bútorok és rossz reverendák maradtak utána.</p>
<p>A falubeliek megsiratták az öreg papot.</p>
<p>– Jó ember volt, mondák, de nem tudott gazdálkodni. Az igaz,
hogy nem is igen volt miből.</p>
<p>– Hát miért nem fizetik jobban a papjukat? – hányta szemükre a
princzipálisom.</p>
<p>Egy nagy varkocsos tót felelt, hetykén feljebb tolva hasán a
tüszőt:</p>
<p>– Nem a mi szolgánk a pap, hanem az Úristen szolgája. Mindenki
fizesse a maga szolgáját.</p>
<p>A hagyaték fölvétele után, míg a kocsis befog, átmentünk egy
perczre az iskolát megnézni, – <span class="pagenum"><a name=
"Page_6" id="Page_6">-6-</a></span> mert a szolgabirám
előszeretettel játszotta magát tanférfiúra.</p>
<p>Alacsony, ütött-kopott házacska volt az iskola, természetesen
zsuppal fevde – zsindelyig csak maga az Isten vitte fel Glogován;
de az ő háza is csak szerény volt, torony már nem jutott rá; azt
egy harangláb helyettesítette ide lent.</p>
<p>A tanitó az udvaron várt bennünket. Ha jól emlékszem, Majzik
Györgynek hítták. Robusztus erős ember volt, java férfikorban,
értelmes, okos arczú, egyenes, igaz beszédű. Egyszerre rokonszenvet
költött az emberben.</p>
<p>Bevezetett a gyerekekhez, az iskolás lányok ültek balról, a
fiucskák jobbról, szépen megfésülve. Mind felálltak nagy
sustorgással és éneklő hangon kiáltották:</p>
<p>– «Vitajtye panyi, vitajtye!» (Legyetek üdvözölve urak!)</p>
<p>A szolgabiró egy-két kérdést intézett a csinos, pufókképű
gyerekekhez, akik roppant megbámultak bennünket kerekre nyitott
diószínű szemeikkel. Valamennyinek diószín szeme volt. A kérdések
persze nem voltak nehezek, hogy hány az Isten, miképen hijják ezt
az országot s több ilyenek – a gyermekeknek mégis némi gondot,
fejtörést okoztak.</p>
<p>De a princzipális nem volt szigorú ember, barátságosan veregette
meg a tanitó vállát:</p>
<p>– Meg vagyok elégedve, amicze.</p>
<p>A tanitó meghajtotta magát és hajadon fővel kisért ki bennünket
az udvarra.</p>
<p>– Csinos gyerekek, – mondá ott künn a szolgabiró kedélyesen – de
honnan van az, domine fráter, hogy mind olyan egyforma képűek?
<span class="pagenum"><a name="Page_7" id=
"Page_7">-7-</a></span></p>
<p>A glogovai mester egy kissé zavarba jött, aztán őszinte
kedélyesség öntötte el egészséges, piros képét.</p>
<p>– Hát az onnan van, tekintetes uram, mert nyáron az összes
glogovai férfinép elszéled le az alvidékre mezei munkákra és
ilyenkor olyan magam vagyok itt egész őszig, mint az ujjam.
(Csintalan mosoly jelent meg az ajkai körül.) Méltóztatik
érteni?</p>
<p>– És hány éve van itt? – kérdé erre a szolgabiró élénkebben.</p>
<p>– Tizennégy éve, kérem alásan. Látom a kérdésből, hogy
méltóztatik érteni.</p>
<p>Ez a kis párbeszéd maradt meg emlékemben egész mai napig
Glogováról. A kocsira ülve elismételgettük és mindig nevettünk
rajta. A szolgabiró otthon sokáig beszélte a társaságokban, mint
valami kedves csemegét.</p>
<p>Rá vagy két hétre híre jött, hogy egy fiatal káplánt kaptak oda
papnak a glogovaiak. Valami Bélyi János nevűt. A szolgabiró, jól
emlékszem megjegyezte:</p>
<p>– Legalább a mester nem lesz már egyedül nyaranta. <span class=
"pagenum"><a name="Page_8" id="Page_8">-8-</a></span></p>
<div class="chapter">
<h3>AZ UJ PAP GLOGOVÁN.</h3>
</div>
<p>Az uj tisztelendő úr beköltözött. Egyetlen fakó szekeren hozták
haza papjukat a glogovaiak. A szekér elé két kajlaszarvú tehénke
volt befogva. Útközben meg is fejte őket az egyházfi, Szlávik
Péter, egy köcsögbe és megkinálta a fiatal papot.</p>
<p>– Nagyon kitünő a tej – mondá, – kivált a Bimbó teje. Az
fölséges, mintha valami almázia volna.</p>
<p>Az uj pap holmija kevésből állott, egy festetlen deszkaláda volt
az egész, egy csomag ágynemű, továbbá két bot és pipaszárak,
összekötve madzaggal.</p>
<p>Útközben a falvakon egyre kötekedtek a glogovaiakkal:</p>
<p>– Hát nem tudtak kendtek külömb fogatot összeállítani a
papjuknak?</p>
<p>Mi tűrés-tagadás, a glogovaiak restelték a dolgot s inkább a
fiatal pap rovására vágták:</p>
<p>– Ej no! Elég jó az. Ezt a holmit bizony egy üszőbornyú is
elhúzná.</p>
<p>De ha nem hozott fölös számú javakat Glogovára tisztelendő Bélyi
János, bizony ott se talált egyebet, csak a düledező parókiát – az
előbbi pap <span class="pagenum"><a name="Page_9" id=
"Page_9">-9-</a></span> rokonai minden holmit elvittek, csak egy
kutyát hagytak, a néhai plébános kedvenczét, amely csak olyan kutya
volt, mint a többi, alakjára, szőrére nézve, de szerencsétlen
természete miatt bizonyos népszerűtlen, külön állást kezdett most
elfoglalni; ugyanis a pákosztaságából kifolyólag déltájban sorba
járta az egész házsort, bepislantván a konyhákba, mivelhogy a
megboldogult urának szokása volt, hogy minden napra más-más
gazdához invitáltatta magát ebédre és a kutyáját is magával
vitte.</p>
<p>A kutya, névszerint Visztula (no ugyan kár volt olyan messze
menni folyamnévért, mikor itt a határon keresztül foly a csillámló
Bjela-Voda), keservesen kezdte tapasztalni, hogy a pappal együtt
ketten többet értek, – pedig azelőtt kutyafilozófiával azt
gondolta, hogy a tisztelendő úr fogyasztja el előle az ennivalót.
Úgy ám, de ő adta a tekintélyt és befolyást! Most már kikergették
Visztulát a konyhákból, mielőtt valami műveletbe foghatott volna,
sőt el is páholták néha napján.</p>
<p>Szóval, nagyon czudar, sovány állapotban volt, mikor az uj pap
megérkezett s mikor az egyházfi megmutogatta neki uj otthonát, a
négy csupasz falat, a labodával benőtt kertet, az üres istállót és
ólakat.</p>
<p>A szegény fiatal pap elmosolyodott.</p>
<p>– És ez mind az enyém?</p>
<p>– Mind, mind, amit itt lát. Még ez a kutya is – mondá Szlávik
Péter némi kedélyességgel.</p>
<p>– Miféle kutya ez?</p>
<p>– Ez bizony a megboldogult tisztelendő hagyatéka. Ő utána
maradt. Már agyon is akartuk volna ütni a szegény alkalmatlan
párát, de senki se meri, mert azt mondják, hogy hátha az égből nézi
az öreg tisztelendő s kísérteni jön miatta. <span class=
"pagenum"><a name="Page_10" id="Page_10">-10-</a></span></p>
<p>A kutya szelíden, szomorúan, szinte könyörgő szemekkel látszott
az új papra nézni. Lehet, hogy a reverenda látása hozta ilyen
melankolikus hangulatba.</p>
<p>– Megtartom magamnak – mondá a fiatal pap s lehajolt és
megveregette a sovány állat hátát. – Legalább lesz valami eleven
teremtmény a közelemben.</p>
<p>– Hát az bizony jó lesz – humorizált az egyházfi. (Mert nagy
élvezet parasztnak pappal évelődni.) Az embernek kezdeni kell
valahol. Úgy is lehetne, hogy előbb az őrízni valót szerzi meg,
azután az őrzőt. De így is jó az, tisztelendő úr.</p>
<p>Mosolygott, olyan rokonszenvesen tudott mosolyogni, mint egy
leány. Maga is belátta, hogy az öreg Visztulára nem vár nagy
hatáskör, valóságos magánzó lesz a kutyatársadalomban.</p>
<p>Azalatt egyre többen-többen gyülekeztek az udvarra, menyecskék,
akik mesziről nézték és azt mondták: «Istenem, milyen fiatal és már
pap». A férfiak egészen közel mentek hozzá és kezet fogtak
vele:</p>
<p>– Az isten hozta! Itt jó dolga lesz.</p>
<p>Egy öreg anyóka közbe kiáltott:</p>
<p>– Holtig itt lehet nálunk!</p>
<p>Az idősebb asszonyok egyike így szólt:</p>
<p>– Csinos egy ember. Derék egy anya volt, aki szülte.</p>
<p>Egyszóval tetszett az új pap mindenkinek, nyájasan, szépen
beszélgetett az idősebb emberekkel egy kicsikét, majd azt mondta,
hogy el van fáradva és átment a tanítóhoz, mert a tanítónál volt
lakása addig az ideig, míg valami állapotba hozza a plébánialakot s
míg a jövedelmek befolynak. <span class="pagenum"><a name="Page_11"
id="Page_11">-11-</a></span></p>
<p>A tanitóhoz már csak a főbb emberek kisérték el, egyházi
dolgokban benfentesek, Szlávik Péter, Gongoly Mihály, a glogovai
nábob és a molnár, Klincsok György.</p>
<p>Ezektől tudakozta ki azután behatóbban a hívságos földi
körülményeket és feljegyezgette a jegyzőkönyvébe, hogy némi
számítást csinálhasson.</p>
<p>– Hány lélek van a faluban?</p>
<p>– Nem sok híja van az ötszáznak.</p>
<p>– Mit fizetnek ezek a papnak?</p>
<p>A derék férfiak elsorolták hűségesen, mennyi a párbér, mennyi fa
jár, hány véka rozs, mennyi a «zlevka».<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a></p>
<p>A fiatal pap mind szomorúbb és szomorúbb lett…</p>
<p>– Bizony kevés – mondá lehangoltan.</p>
<p>– Hát mennyi a stóla?</p>
<p>– No az bizony elég nagy, – felelte a mindenben versatus
Klincsok György – temetés után, az a halottól függ, az esküvő díja
pedig olyan, amicsodás az összekötendő pár (mert ilyenkor gavallér
az ember), hanem a keresztlevél kivételéért egy pengő forint jár…
Az már valami.</p>
<p>– És mennyi esküvés van évenkint?</p>
<p>– Hja, az a krumpli mennyiségétől függ. Sok krumpli, sok
lakodalom. A termés határoz. De négy-öt mégis akad.</p>
<p>– No, az kevés. Hát haláleset mennyi van?</p>
<p>– Hja, az a krumplitermés minőségétől függ. Rossz, beteges
krumpli ha terem, sok halál van, jó krumpli mellett nincs
halandóság. Senki sem bolond <span class="pagenum"><a name=
"Page_12" id="Page_12">-12-</a></span> ilyenkor. Nem mondom,
egy-kettőt mégis agyonüt évenkint egy-egy lefűrészelt fa az
erdőben. Vagy szerencsétlenség történik, valaki felfordul a
szekerével egy árokba és szörnyet hal. Jobb esztendőkben azonban
nyolczra is tehető a halálesetek száma.</p>
<p>– Csakhogy az nem a papé mind! – mondá a glogovai nábob,
megigazítva kevélyen a hátul fésűre szedett czopfját.</p>
<p>– Hogy-hogy? – kérdé a pap megütközve.</p>
<p>– Egy része a lakosságnak nem kerül soha a temetőbe. Fölfalják
télen a farkasok, anélkül, hogy bejelentenék a parókián.</p>
<p>– A másik része pedig nyáron idegen országrészekben adja be a
kulcsot – tódítá Klincsok György – és csak egy irka-firka jön róluk
a biróhoz.</p>
<p>– No ez ugyan rossz kilátás, de hát a parókia földjei? Mennyi
földje van a parókiának?</p>
<p>De már erre aztán egyszerre akart beszélni mind a három.
Klincsok György hátra húzta az előtérből Szlávik Pétert s maga
állott oda az Isten szolgája elé.</p>
<p>– Föld? Hogy mennyi föld van? Amennyit csak parancsol. Ha száz
hold kell…</p>
<p>– Mit, száz hold! Ötszáz hold! – kiáltá lelkesülten Klincsok. –
Földet csak nem vonunk meg a papunktól!</p>
<p>A pap arczán valami örömféle kezdett derengeni, amit azonban nem
tűrhetett sokáig a gonoszlelkű Szlávik.</p>
<p>– Mert tetszik tudni, úgy van az, hogy a glogovai határ még mai
napig is tagosítatlan. Rendes telekkönyv nincsen; volt valami
összeírás a földekről, de 1823-ban elégett a község ládája és vele
az összeírás. Mindenkié annyi hát a határból, amennyinek a
megmíveléséhez elég igavonó és kézi ereje <span class=
"pagenum"><a name="Page_13" id="Page_13">-13-</a></span> van. Ki-ki
szántja a magáét s ha évek folytán elromlik, elárkosodik,
összehasadozik a földje, keres magának más szántani való területet.
A fele határ mindíg gazdátlanul áll, persze a rosszabbik fele,
amelyikben nem érdemes babrálni.</p>
<p>– Értem, – sóhajtott fel a pap – ebben a felében van a parókia
földje.</p>
<p>Vékony kilátások voltak ezek a jövőre nézve. De csak mégis
megnyugodott apránkint, ha aggodalmak szorongatták, leöblítette
őket egy imádsággal. Az imádság volt a dominiuma, örökké termő
földjével; minden perczben mindent kaszálhat rajta, amire szüksége
van: türelmet, reményt, vígasztalást, megelégedést. Lassan
hozzálátott a lakása rendbehozásához, hogy végre egyszer a maga ura
lehessen. Csak egy káplán tudja, hogy mit jelent az. Szerencsére a
szomszéd faluban, Kopanyiczán egy iskolatársát fedezte fel.
Urszinyi Tamás volt ez, nagy brontes ember, nyers egyenes szavú, de
jószívű, Urszinyi segíté némi kölcsönnel.</p>
<p>– Glogova kutya fészek – mondta Urszinyi, – Hja, biz az nem a
nyitrai püspökség, de ki tehet róla? Sovány nyáj, sovány pásztor.
Ki kell állani. Dániel még rosszabb helyen volt az oroszlánokkal.
Ezek végre is csak birkák.</p>
<p>– Akiken nincsen gyapjú – jegyzé meg a tisztelendő nevetve.</p>
<p>– Még az is van, de neked nincsen hozzá ollód.</p>
<p>Kevés napok alatt bebútorozta magát a kölcsön vett pénzzel és
egy szép őszi délutánon beköltözött végre a saját parókiájába.
Micsoda boldogság volt az, a saját házában járni-kelni, rakosgatni
s milyen édes álom esett tulajdon ágyában – azokon <span class=
"pagenum"><a name="Page_14" id="Page_14">-14-</a></span> a
vánkosokon, amelyeknek tollúját még az édes anyja fosztotta. Úgy
elgondolkozott, hosszan elábrándozott ezen; lefekvés előtt
megolvasta a gerendákat, hogy el ne felejtse, miről fog
álmodni.</p>
<p>Nem is felejtette, nagyon szépről álmodott. Szülőfaluja rétjein
pillangót kergetett, fészket szedett, ürgét öntött, pajkos leány- s
fiú-pajtásokkal, össze is kaptak a Szabó Palival, jól el is
náspángolta volna a Palit, épen emelte már a vesszőjét, amikor
megzörögtette valaki az ablakot kívülről.</p>
<p>A pap fölriadt, összerezzent s kezdte az édes álmot kitörülgetni
a szemeiből. Reggel volt már, a nap besütött.</p>
<p>– Mi az? – kiáltá.</p>
<p>– Nyisd ki az ajtót, Jankó!</p>
<p>Jankó! Ki szólítja őt Jankónak, te-nek, magyarul? Mintha a
pajtások valamelyike volna, akiktől csak az imént vált meg az
álomban.</p>
<p>Kiugrott az ágyból hirtelen és az ablakhoz szaladt:</p>
<p>– Ki van odakünn? Ki szólít?</p>
<p>– Én volnék, a Billeghi Máté uram, otthonról. Gyere ki Jánoskám,
azaz hogy tessék egy kicsit kijönni, tisztelendő úr, hoztam
valamit.</p>
<p>A pap sietve rángatta fel ruháit. Szíve lázasan dobogott. A
rossz hír előszelét talán már megérezte gyöngéd lelke. Kinyitotta
belülről a pitvarajtót és kilépett az eresz alá:</p>
<p>– Itt vagyok, Billeghi Máté uram. Mit hozott kegyelmed?</p>
<p>De Billeghi uram már akkor nem volt ott, hanem künn az úton
állott, a zsákokkal megrakott szekere mellett s a kosarat
kötözgette le, melyben a kis Veronka ült és a lúd. A lovak, a
Sármány és <span class="pagenum"><a name="Page_15" id=
"Page_15">-15-</a></span> a Fecske, bágyadtan eresztették le a
fejüket. A Sármány szeretett volna egy kicsit ledőlni, próbálta is,
de a kocsirúd miatt nem tehette. Amint féloldalra billent, érezte a
hám köteleit a bőrébe vágódni s a lóbecsület nem engedte, hogy
addig kényelembe helyezkedjék, míg a hám rajta van. Nagy dolognak
kell annak lenni, hogy a fölszerszámozott ló lefeküdjék. A lóban
nagy kötelességérzet van.</p>
<p>Billeghi Máté most megfordult és észrevette a papot a
küszöbön.</p>
<p>– Hopp, Jankó. Jaj, de megnőttél! Ejnye, de nyurga legény
lettél. De elcsodálkozna az anyád, ha élne. Az ördög vigye el ezt a
kötelet, ugyancsak erős görcsöt csináltam rajta.</p>
<p>A pap egy-két lépést tett előre a szekér felé, hol Billeghi uram
még mindig a kosár leoldozásán fáradozék. A szó «ha anyád élne»,
egyszerre a homlokára zuhant, mint egy éles kő, feje zúgni kezdett,
lábai megtagadták a szolgálatot.</p>
<p>– Anyámról beszél kegyelmed? – dadogta sápadtan. – Anyám
meghalt?</p>
<p>– Letette szegény lélek a kanalat. De imhol (kivevén zsebéből a
fanyelű bicskát, elnyisszantotta vele a kötelet) a hugocskád, vagy
uram bocsáss, mert olyan kurta eszem van, mint a csirkének, mindig
elfelejtem, hogy a tisztelendő úrral beszélek… elhoztam a
tisztelendő úrnak a húgocskáját. Hová tegyem le?</p>
<p>S ezzel leemelte a kosarat, melyben a gyermek aludt szép
csendesen, nyugodtan a liba mellett. A liba úgy vigyázott rá,
mintha valami pesztonka lenne, kergetvén el mellőle örökké
izgó-mozgó nyakával jobbról-balról a legyeket, amelyek szívesen
szálltak a leányka piros szájacskájára, mint a mézre. <span class=
"pagenum"><a name="Page_16" id="Page_16">-16-</a></span></p>
<p>Az őszi nap elaggott fénye beragyogta a kosarat és az alvó
gyermeket. Máté gazda kérdőn függesztette vízszínű szemeit a papra,
várta, hogy az szóljon valamit.</p>
<p>– Meghalt? – kérdé aztán nagysokára. – Lehetetlen az. Nem
éreztem meg.</p>
<p>A homlokához kapott és felkiáltott fájdalmasan:</p>
<p>– Senki, senki sem értesített. Ott se lehettem a temetésen!</p>
<p>– Magam sem voltam ott – mondá Billeghi uram. Talán vigasztalni
akarta azzal, hogy ő sem volt ott, aztán hozzátette jóakaratúlag:
Isten ő felsége magához vette, az ő trónusához szólította. Nem hagy
az itt egyikünket se. Ej ni, ezek a rusnya békák, hogy ráléptem az
egyikre!</p>
<p>A paplak labodával, maszlaggal benőtt udvarán vígan ugráltak,
czuppogtak a békák, melyek a templom lyukacsos, nedves
fundamentumából járnak ki ide sütkérezni.</p>
<p>– Hova tegyem le a gyereket? – ismétlé Billeghi uram, de miután
nem nyert választ, szép óvatosan leeresztette a kosarat az
eszterhaj alá.</p>
<p>A pap le volt sujtva, érzéketlenül, megzsibbadt lélekkel állt
ott, szemeit a földre szegezve. Úgy érezte, mintha szaladna a föld
a házakkal, a liczeumkeritésekkel, Billeghi Mátéval, a kosárral
együtt és ő csak állna, egyre állna rajta, képtelen mozdulni akár
ide, akár oda. A háttérből az Ukricza-erdő fenyvesei zúgtak, mintha
valami csodálatos, szívet összefacsaró szózat szövődnék a zúgás
közé, az édes anyja hangjához hasonló. Reszketett és figyelt,
ezeket a hangokat igyekezett különválasztani s mikor már szinte
sikerült egyet-egyet felismerni, megkülönböztetni, egy idegenszerű
búgás ketté csapta, magába <span class="pagenum"><a name="Page_17"
id="Page_17">-17-</a></span> mosta. Pedig csitt, csitt! Ni, most is
az anyai hang szólt ki az erdőből: Neveld a gyermeket Jankó,
Jankó!</p>
<p>De míg a túlvilági hangokat kapkodta János pap, Billeghi Máté
uram megorrolta a szótlanságát, legalább egy barátgarast mégis csak
megérdemelne, ha egyebet nem (barátgarasnak a «köszönöm»-öt híjják
arrafelé).</p>
<p>– Ha már így van, így van, – szólt ő kigyelme boszúsan és
megsuhintotta az ostorát. – Az Isten áldja meg, tisztelendő úr! Gyí
Sármány!</p>
<p>János pap még mindig nem válaszolt, észre sem vette nagy
fájdalmában, ami körülötte történik, a lovak már meg is indultak,
mellettök gyalog Billeghi uram, mert dombnak megyen az út, lassú
haragos mormogással, hogy ez se valami különös ám a világrendben,
hogyha a kis csirkéből páva lesz, a csirke-állapotjára nem
emlékszik. Fölérvén a dombra, még egyszer visszapillantott s
meglátván a még mindig mozdulatlan kántorfiút, hogy mintegy
nyugtatványozza magának az elvégzett kötelességét, rákiáltott:</p>
<p>– Aztán átadtam ám, ami átadni való volt!</p>
<p>Felocsúdott a kiáltásra, megrázkódott. Lelke visszatért a
szomorú barangolásból. Mert messze barangolt az anyja után. Első
dolga volt anyját fölkeresni, vele töltötte azt az időt még
egyszer, amit már vele töltött azelőtt és azután vele töltötte
képzeletében azt az időt is – amitől a távolság megfosztotta. Ott
volt a haldokló ágyánál, térdepelve, imádkozva és amire akkor az
anyja gondolt, ami mondani valója volt, utolsó sóhaját a levegő
átvette, a szélnek odaadta, szél az erdő által kikiabáltatta:
Neveld a gyermeket, Jankó! <span class="pagenum"><a name="Page_18"
id="Page_18">-18-</a></span></p>
<p>Nem szükség a gyermeknek otthon lennie hogy a haldokló szüle
utolsó akaratát, vágyát megtudja. Papirosra nem kell azt tenni, nem
baj, villamos drót ha el nem viszi, vannak arra külömb erők,
nagyobb erők.</p>
<p>Jánosnak az volt az első ösztöne, utána futni Billeghi uramnak,
hogy álljon meg, beszéljen el mindent az anyjáról, amit tud, hogy
élt utolsó két évében, hogy halt meg, miképen temették el, mindent,
mindent, de a halápi szekér már messze járt s e perczben a kosarat
pillantotta meg, az lekötötte a figyelmét.</p>
<p>A kosárban kis húgocskája aludt. A fiatal pap még nem is
ösmerte, soha sem látta a gyermeket. Apja temetésén volt utoljára
otthon, anyja szekeret küldött érte, most senki se értesítette, a
kis Veronka még nem volt a világon, csak édes anyja leveleiből
tudta, hogy van s e levelek is oly szégyenlősek, oly szűkszavúak
voltak.</p>
<p>János odalépett a kosárhoz s megnézte a pufók, rokonszenves
arczocskát. Van benne valami a mamából, gondolá s amint nézte,
nézte, tovább nézte, kezdett ez az arcz nőni, változni s vibráló
szemei elé egyszer csak vonásról-vonásra előpattant az anyai arcz.
Szent Isten, milyen csoda ez, milyen káprázat ez! Csak egy fél
perczig tartott az egész. Újra a kicsi gyermek volt. Oh! csak
kinyitná a szemecskéit. Úgy szerette volna János, ha kinyitná, de
nem nyitotta ki, csak hosszú pillái serkedtek ki a két hasadékból,
mint fekete selyemrojtok.</p>
<p>És most ezt nekem kell felnevelnem? – tünődött János s végtelen
melegség futotta el a szíve táját – és föl is fogom nevelni. De
miből? Istenem miből? Hiszen magamnak sincs mit ennem. Mihez
kezdjek, mihez? <span class="pagenum"><a name="Page_19" id=
"Page_19">-19-</a></span></p>
<p>Mint ahogy eddig is, ha lelkét a csüggedés szállta meg és a
tanácstalanság, az imádságra gondolt; most is azt tette, hogy
átment a templomba imádkozni. Éppen nyitva volt az Isten háza, két
öreg anyóka meszelte a belsejét.</p>
<p>János pap nem ment az oltárhoz, mert éppen ott pepecselt a két
anyóka, hanem mingyárt kívül, a szenteltvíztartó mellett állt a
Jézus alakja fából és pléhből, előtte térdepelt le. <span class=
"pagenum"><a name="Page_20" id="Page_20">-20-</a></span></p>
<div class="chapter">
<h3>AZ ESERNYŐ ÉS SZENT PÉTER.</h3>
</div>
<p>Igen, a Jézus elé térdepelt le a pap. A Jézushoz fordult – a mi
urunkhoz, a Jézushoz.</p>
<p>Milyen szerencse az emberiségre ez a Jézus, ez az isten, aki
ember volt. Az Istenről nem tudom milyen, a Jézusról tudom. A Jézus
ösmerősöm és mindenkinek ösmerőse. Tudom, mit csinált, tudom, hogy
gondolkozott, még az arczát is ösmerem. Nem az tölti el lelkemet
megnyugvással, hogy ő uram nekem, de az, hogy ismerősöm.</p>
<p>Kétezer évnek előtte élt ezen a földön egy ismerősöm, milyen
világot összekapcsoló gondolat! Az akkori emberekből és az utánok
valókból is por lett, a porból fű lett, a fűből tudja Isten mi
lett, de ő, az én ismerősöm, mindig élt, mindig volt és mindig
lesz.</p>
<p>Ha elutazom messze, idegen országokba, idegen népek közé, az
arczok mások, az állatok is mások, a füvek is mások, az ég is más,
minden más, már azt kell hinnem, kietlen, megborzasztó
elhagyatottságomban és magányomban, hogy nem is ezen a világon
vagyok többé, mikor egyszerre valamely emberlakta telep szélén
elémbe bukkan egy kereszt és azon egy sebektől vérző pléhember, az
én ismerősöm. <span class="pagenum"><a name="Page_21" id=
"Page_21">-21-</a></span></p>
<p>Ah, itt van ő! Még itt is itt van! És én nem vagyok többé
egyedül és nem vagyok elhagyatva. Letérdepelek előtte akkor én is
és elmondom neki, épp úgy, mint most ez a pap, hogy szívemet mi
nyomja.</p>
<p>– Segíts meg engem, Uram Jézus – e gondolatokat terjeszté eléje
János pap. – Anyám meghalt, kis húgomat elhozták, nekem kell őt
fölnevelnem. Szegény vagyok, gyámoltalan vagyok, soha se tudtam,
hogy egy gyermekkel mit kell csinálni. Ah, adj mentő gondolatot
Jézus! S hajítsd le kimeríthetetlen bőségszarudból az eszközöket,
hogy őt táplálhassam, gondozhassam. Tégy velem csudát, uram
Jézus.</p>
<p>A pléhre festett Istenfiú mintha hallgatná az ima szavait, az
árnyék és a fénysávok, amik az ablakokból, a falakból ő reá
verődtek és ő rajta rezegtek, mintha az ő arczának a nyilatkozásai
volnának, mintha ő mosolyogna sok szenvedései közepett és integetne
a fejével:</p>
<p>– Jól van, jól van. Mindent tudok. Majd közbe avatkozom.</p>
<p>Sokáig imádkozott így elmerülve, ujra meg ujra kezdve, észre sem
vette, hogy ezalatt, mint ahogy őszkor gyakran megtörténik, a
tikkasztó, szinte természetellenes meleg után hirtelen beborul az
ég, fekete felhő jő, vihar keletkezik. Mikor kilépett a
templomajtón, óriási záporeső zuhogott. A falu mögötti hegyekről
szilajan nyargalnak le a vízzel megtelt patakok s a barmok bőgve
szaladgálnak az utczákon.</p>
<p>Jánost a rémület fogta el.</p>
<p>– A gyermeket ott hagytam az eszterhaj alatt. Jaj, annak vége
van! <span class="pagenum"><a name="Page_22" id=
"Page_22">-22-</a></span></p>
<p>Mint az őrült rohant a lakóháza felé s igen elcsudálkozott a
látványra, amely előtte kitárult.</p>
<p>A kosár ott állt még most is. A gyermek a kosárban ült és a lúd
az udvarban szaladgált s az eső zuhogott egyre, zuhogott az
eszterhaj alá is, patakban folyt ott is az esővíz, de a gyermek
szárazon maradt, sértetlenül, mert egy hatalmas, fakó, piros
szövetű esernyő volt a kosár fölé borítva. Folt hátán folt volt már
az esernyőn, az alján is alig lehetett felismerni az apró virágos
csíkot, mely köröskörül futott, régi időknek divatja szerint.</p>
<p>A fiatal pap hálás szemeket vetett az égre s fölkapván a
gyermeket a kosárból, összecsókolta és bevitte az esernyő alatt a
szegényes szobákba.</p>
<p>A gyermek szemei most ki voltak nyitva, kékek voltak és bámészan
tekintettek a papra.</p>
<p>– No ez nagy szerencse, – mormogta a pap – hogy ez a gyermek át
nem ázott, úgy áthülhetett volna, hogy bele is hal, tekintve, hogy
nem tudnék rá száraz ruhácskát adni.</p>
<p>De honnan kerülhetett föléje ez az esernyő? Megfoghatatlan!
Glogován nincsen esernyője senkinek.</p>
<p>A szomszéd házakban a parasztok barázdákat ástak az udvarokon,
hogy azokon a víz lefolyjon. A tisztelendő úr sorba kikérdezte.</p>
<p>– Nem látták-e, hogy volt valaki a gyermek mellett?</p>
<p>A gyermeket látták, de mellette tudtukkal senki sem fordult
meg.</p>
<p>Az öreg Adamecz Mátyásné, ki a mezőről menekült haza, lepedőt
borítva a fejére, látta, hogy valami vörös gömbölyű épen akkor
ereszkedett alá az égből. Kővé változzon át mindjárt, ha nem úgy
van (már tudniillik Adameczné mondja), hogy <span class=
"pagenum"><a name="Page_23" id="Page_23">-23-</a></span> a szűz
Mária maga eresztette le azt a szerszámot az árva védelmére.</p>
<p>Ostoba fecsegés az Adamecznéé! Adameczné szeret felhörpenteni a
garatra, nem csoda, ha többet lát, mint kellene. A multkor nyáron
is, Péter-Pál éjszakáján megnyilt előtte a menny, hallotta énekelni
az angyalok seregét s látta őket, amint proczesszióval járulának
Isten ő szent felsége elé, ki karbunkulus trónján ült. Ott ment a
proczesszió népség között az ő harmadéve elhalt unokája, Plachta
Jankó is gyolcs gatyácskájában, veres mellénykéjében (melyet maga
Adameczné varrt annak idején) s a közelebbi évtizedben elhalt
glogovaiak közül is megpillantott néhányat, amint ott lépkedének a
mennyei énekszó mellett, lassan, ünnepélyesen, szakasztott azokban
a ruháikban, amelyekben eltemettetének.</p>
<p>Képzelhetni, hogy Péter-Pál napja után, mihelyest a látomány
híre szétment, mennyire kapós volt a szent özvegy: sorba jövének
hozzája, kiknek elhalt kedveseik vagynak a föld alatt, nem látta-e
azokat fent az égben? Hát az én lányomat? Hát az én apuskámat? Hát
az én szegény uramat?</p>
<p>Hitték, mert van benne valami észszerű, hogy Adamecznénak többet
megmutatnak a mennyei hatalmak, mint akit más anya szült. Mivelhogy
az Istenben boldogult apjával, Flinta Andrással, aki nagy tolvaj
hírében állott, valóságos csuda történt. Midőn a glogovai temetőből
országútnak szakítottak el egy darabot most nyolcz éve, felásták a
sírját, hogy újba tegyék át s megnézvén az öreget, csodálkozva
látták, hogy szakálla nőtt a sírban, noha halálakor, öt tanu
bizonyítja, szép tisztára megborotválta Gundros Tamás, a
tehénpásztor. <span class="pagenum"><a name="Page_24" id=
"Page_24">-24-</a></span></p>
<p>Hát, hogy az öreg Flinta most az égben van, az annyi, mint
kétszer kettő s ha ott van ő kigyelme, amilyen ravasz imposztor
volt, bizony nyitva hagyja némelykor az ajtót egy kis bekukkanásra
az ő Agnisa leányának…</p>
<p>Igaz ellenben, hogy Kvapka Pál, a harangozó, mást állít. Kvapka
Pál azt mondja, hogy mikor a vihar kitörésekor a felhők ellen
harangozott, amint egy piczinyt hátrafordult, egy vén zsidóforma
alakot látott czammogni az úton a parókia irányában s annak a
kezében volt az a piros, óriás vászontányér, melyet a tisztelendő
úr a kosáron talált. Kvapka természetesen nem sokat ügyelt a
dologra, mert álmos is volt, a szél is verte képébe a port, csak
úgy homályosan emlékszik, de amire emlékszik, arra esküt is merne
tenni (pedig Kvapka Pál szavahihető ember).</p>
<p>Ezt a zsidóforma alakot mások is látták. Öreg volt, hosszú,
őszhajú, meghajlott hátú, a fogantyújánál malaczfark módjára
kunkorodó bot volt a kezében. A Pribilék kútjánál a szél lekapta a
kalapját a fejéről s egy akkora fehér kopaszságot lehetett a
fejebúbján látni, mint egy kantár-karika.</p>
<p>– Akármi legyek, – mondotta az egyházfi (ő látta így, kalap
nélkül) – ha nem úgy nézett ki, mint a templomi képek között a
szent Péter. Szakasztott olyan volt, csak épen a kulcsok hiányoztak
a kezéből.</p>
<p>A Pribilék kútjától átcsapott egyenest a Stropov István
luczernásának, ahol is a Krátkiék kajla tehene, mely oda
beszabadult, fel akarta öklelni az öreg zsidót, mire az a botjával
megütötte s azóta a tehén (kérdezzék meg kendtek a Krátki
familiától) tizennégy itcze tejet ad naponkint. Azelőtt istenes
volt, ha négyet adott. <span class="pagenum"><a name="Page_25" id=
"Page_25">-25-</a></span></p>
<p>A falu legvégén meg is szólította a molnár szolgálóját, hogy
merre visz az út Lehotára. Az Erzsi leány megmondta neki, mire
megindult a kitaposott gyalogúton fel a hegynek. Úgy rémlik most
utólag Erzsinek, hogy aligha ott nem volt feje körül, amint ment, a
fénykarika is…</p>
<p>Hát persze, hogy a szent Péter volt! Miért is ne lett volna?
Hiszen eleget járt, eleget csütlött-botlott itt azelőtt Krisztus
urunkkal. Maradt is annyi krónika az itt viselt dolgairól, hogy a
századik emberöltő is meséli még. S ami egyszer nem volt
lehetetlen, másodszor is megtörténhetik. Fülből fülbe szállott a
csodás hír a faluban, hogy a pap kis húgocskájának egy vászonsátrat
küldött le az Úr a nagy felhőszakadás óráján, hogy meg ne ázzék.
Magát az öreg szent Pétert szalasztotta le az árvák és
gyámoltalanok képviselője.</p>
<p>Bezzeg lett erre jó dolga a gyermeknek. Legott divatba jött. A
falu öreg asszonyai neki gyürkőztek nosza hamar kalácsot
dagasztani, tejbe kását főzni, mákos patkót sütni, hogy a kis
jövevénynek vihessék. Alig győzte a tisztelendő úr az ajtót
nyitogatni, napközben olyan sűrűn hordták hótiszta
szakajtókendőkkel betakart tálakban a sok finomabbnál finomabb
elemózsiát. János pap ámult-bámult, amint egyre jöttek.</p>
<p>– Jaj, lelkem tisztelendő úr, egy kis nyalánkságot hoztam. Azt
hallottuk, hogy a kis húga megjött, hát azt gondoltam, hogy jól fog
neki esni egy-két ízes falat. Bizony lehetne különb is, de hát
aminő telik szegény embertől. A szivünk kitünő, lelkem tisztelendő
úr, de a lisztünk bizony nem mundliszt, az a zsivány molnár
megégette egy kicsit, már azt a részét legalább, amit el nem lopott
belőle a gyehennára <span class="pagenum"><a name="Page_26" id=
"Page_26">-26-</a></span> való. Szabad a kis angyalkát meglátni?
Jaj, azt mondják, hogy valami remek jószág.</p>
<p>A tisztelendő úr hogyne engedte volna meg, hogy sorba
odajáruljanak a csepp Veronka elé, simogassák, beczézgessék,
összefalják-nyalják. Némelyik még a lábacskáját is megcsókolta.</p>
<p>A pap gyakorta elfordult, hogy észre ne vegyék hívei a
könnyeket, amik elérzékenyülésében a szemeiből kiszivárogtak s
amellett a lelkiismeret is mardosta, szemrehányásokat tett
magának:</p>
<p>– Mennyire félreismertem ezeket az embereket. A kerek világon
nincsen jobb nép, mint a glogovai, s hogy szeretnek! Bámulatos,
mennyire szeretnek!</p>
<p>Öreg uzsonna táján előjött Adameczné is, aki pedig nem sokba
nézte eddigelé az új tisztelendőt s aki azon a réven, hogy az apja
szakálla kinőtt a holta után (ami által némileg a szentek közé
keveredett), joggal vélt avatkozni az egyház dolgaiba.</p>
<p>– Tisztelendő atyuska, – mondá – a gyermekhez valami
gondviselőné kellene.</p>
<p>– Hát az bizony kellene, – szólt a pap elgondolkozva – de
szegény az eklézsia.</p>
<p>– Szegény az ördög, – pattant fel Adameczné – mert lelke nincs.
Nekünk pedig van lelkünk. S végre is a tisztelendő úr nem tudja a
leánykát sem felöltöztetni, sem megmosdatni, sem a haját befonni. S
aztán az enni kér napközben is, a kántornál nem lehet kosztolni egy
gyermekkel. Itthon kell főzetni, szent atyuskám. Azt én mondom, az
öreg Adameczné. A harangozó meg jó arra, hogy takarítson, de mit
értene a mamlasz egy gyerekhez.</p>
<p>– Igaz, igaz, de hol vegyem… <span class="pagenum"><a name=
"Page_27" id="Page_27">-27-</a></span></p>
<p>– Hol vegye? Hát nem vagyok én itt? Engem az Isten is
papszakácsnénak teremtett, minthogy már énbennem a gyanú meg nem
botlik.</p>
<p>– Igen, igen, – ötölt-hatolt a pap – de honnan vegyem én a
fizetését?</p>
<p>Adameczné a csipőjére ütött két oldalról a két tenyerével.</p>
<p>– Hagyja ezt kettőnkre, édes lelkem; én rám, meg az Istenre.
Majd megfizeti ő azt nekem az atyuska helyett. Még az este beállok
a szolgálatba s elhozom magammal az edényeimet is.</p>
<p>A pap egyre nagyobb bámulatba gurult. Hát még Urszinyi, mikor
estefelé átjött látogatóba s a pap elbeszélte neki a mai nap
történetét, az Adameczné ajánlatánál összecsapta a kezeit:</p>
<p>– Az Adameczné? Az az öreg boszorkány? Fizetés nélkül? Hogy majd
az Isten fizet meg érte? No János, ilyen csoda még nem történt,
hogy glogovai ember készfizető kezesnek az Istent fogadta volna el.
Te valóban megbabonáztad ezeket az embereket.</p>
<p>A pap csak csendesen mosolygott s mély áhitat rezgett lelkében.
Ő is érezte, hogy csuda történt. Hiszen minden olyan rendkívüli,
olyan megfoghatatlan. De sejtette a változások forrását. Az ima,
melyet a Jézushoz intézett a hideg templomi kövön térdepelve,
meghallgatást nyert odafönt. Jézus beszedte a glogovaiak önző
lelkét és mindeniknek a magáéból küldött. Jézus lehellete érzik az
emberek arczán, viselkedésén… Valóban csuda történt!</p>
<p>Az esernyőről forgalomba jött híreket részint nem hallotta,
részint mosolygott rajtok. Igaz, hogy nem értette, miképen került
oda az esernyő, egy perczig csudálkozott rajta, de aztán nem
törődött <span class="pagenum"><a name="Page_28" id=
"Page_28">-28-</a></span> vele s odatámasztotta egy szögletbe, ha a
tulajdonosa jelentkeznék érte. Ámbár iszen össze-vissza nem ér öt
garast.</p>
<p>Hanem a mai nap eseményei mindezzel ki nem merültek. Este villám
gyanánt terjedt el a hír, hogy Gongoly Mihályné, a glogovai nábob
neje belefúlt a Bjela Vodába, mely a felhőszakadástól átkozottan
megáradt. A szerencsétlen asszony át akart menni a padlón, hogy a
túlsó parton rekedt libáit visszahozza, vissza is hozta már a
gúnárt meg egy feketebóbitást a hóna alatt, de mikor újra átment a
másik kettőért, valahogy megcsúszott a lába s belepottyant a
tajtékozva nyargaló folyamba. Uramfia, még reggel víz se volt
benne, egy kecske is kiitta volna egyhuzomra s délre már őrült
folyammá dagadt s a szegény asszonyt, senki sem lévén a közelben,
örökre elnyelte. Keresték egész délután, hova lett, tűvé tettek
érte csűrt, padlást, pinczét, mikor aztán este Lehota mellett
kivetette a víz a holttestét.</p>
<p>Ott bukkantak rá lehotai emberek, fölismerték s lóháton nyargalt
ide az egyik híradással Gongoly Mihályhoz.</p>
<p>A rémeset nagy izgatottságot keltett a községben. Az emberek
csoportosan gyülekeztek egyes porták elé:</p>
<p>– Hja, az Isten bír a gazdagokkal is!</p>
<p>Klincsok György bezörgetett a paphoz is.</p>
<p>– Nagy temetése lesz holnapután.</p>
<p>A harangozó betért, egy kupicza pálinkát remélve a hírért, a
kántorhoz:</p>
<p>– No, kántor uram, – mondá – most szedje össze az eszét. Kövér
halott van. Szép versek fognak kelleni.</p>
<p>Harmadnap csakugyan meg volt a temetés. Régen <span class=
"pagenum"><a name="Page_29" id="Page_29">-29-</a></span> volt már
ilyen Glogován. Gongoly uram a lehotai papot is elhozatta, hadd
sirassa két pap, a koporsót Beszterczéről hozták váltott lovakon, a
keresztet elvitték Kopanyiczára, hogy az asztalos befesse feketére,
fehér betűkkel ráírván a megboldogult nevét és vízbe fúlásának
napját. Rengeteg nép volt, hátha még szép idő lett volna, de amint
már éppen megindult a pap teljes ornátusban a minisztránsokkal a
halottas ház felé, hát egyszere megint nagy záporeső kerekedék,
mire vissza is szalasztotta Kvapkát.</p>
<p>– Menjen kend hamar és hozza el az esernyőt, az almárium mellé
van támasztva.</p>
<p>Kvapka Pál bámész szemeket vetett a tisztelendőre. Tudta ő is,
mi az az esernyő.</p>
<p>– Ej no, – mondá a pap türelmetlenül – azt a nagy vászonkarika
formát értem, amit a kis húgom kosara felett találtunk
tegnapelőtt.</p>
<p>– Most már értem.</p>
<p>A tisztelendő úr, nehogy megázzék, behúzódott a Majgó Péterék
eresze alá, míg kis vártatva hozta az esernyőt a gyorslábú Kvapka,
melyet ő tisztelendősége, mindnyájok nagy bámulatára, kezének
egyetlen mozdulatával kipeczkelt szélesre, kerekre, hogy úgy nézett
ki, mintha száz denevérszárny volna egymásba forrasztva. Azután
megfogván a nyelénél, felemelte a feje fölé s ment lassan,
méltóságteljesen, anélkül, hogy ázott volna, az esőszemek haragosan
czupogtak-kopogtak a furcsa alkotmányon, de a tisztelendő testéhez
nem férhetvén, szép csendesen lefolytak róla.</p>
<p>A temetésen is mindenki az esernyőt bámulta. Erről suttogtak
egymással az asszonyok és a férfiak.</p>
<p>– Ezt hozta szent Péter! <span class="pagenum"><a name="Page_30"
id="Page_30">-30-</a></span></p>
<p>Csak a kántor úr szép versei vonták el egy pillanatra a
figyelmet, s feltört a zokogás itt-ott a gyülekezet közt is, amint
a legérzékenyebb búcsúszavakkal szólaltatta meg a halottat:</p>
<div class="poem">
<div class="stanza"><span class="i0">Búcsúzom, búcsúzom felső, alsó
szomszédomtól,<br /></span> <span class="i0">Lajkó Pál komámtól,
Klincsok György sógortól.<br /></span></div>
</div>
<p>Lajkó Pál egész háza népe sírni kezdett Klincsokné elragadtatva
felkiáltott:</p>
<p>– Istenem, hogy bírta ilyen szépre kigondolni.</p>
<p>Amely felkiáltás nagy animót öntött a kántorba s följebb emelvén
a hangját, még szebben, még érzékenyebben szólongatta a halott
nevében a többi ismerősöket és rokonokat. Nem maradt itt talán
egyetlen egy szem se szárazon.</p>
<p>Alig hogy elkaparták Gongolynét, még ki se beszélhették magukat
a falu öreg asszonyai a temetési pompáról, Gongoly özvegységéről
és, uram fia, bocsásd meg nekik a fecsegésüket, hogy már a
temetésen keresgélte volna héjja-szemeivel a Tyurek Anna szép
arczát, amiről a vak is megjósolhatja, hogy a Gongolyné híres
«mentyék»-je<a name="FNanchor_2" id="FNanchor_2"></a><a href=
"#Footnote_2" class="fnanchor">2)</a> nem sokáig marad gazdátlanul,
mondom, hogy alig józanodtak ki a sírásók a sok pálinkától, amit a
torban bevettek, mikor már ismét uj sírt kellett ásni. Gongolyné
után meghalt a Srankó János, aki azelőtt is sokat settenkedett
Gongolyné körül, mikor az még helyes menyecske volt. Most aztán,
mintha összebeszéltek volna, együtt mentek. Szinte így várta már
ezt az ember. Azelőtt is, beszélték, némelykor a mezőn eltűnt a
Gongolyné a rozsokba, aztán kis vártatva <span class=
"pagenum"><a name="Page_31" id="Page_31">-31-</a></span> valahonnan
csak előbukkant Srankó és az is eltűnt a rozsokba. Óh azok az
istentelen rozsok! Olyan magasra megnőnek, hogy minden bolondságot
eltakarnak!</p>
<p>Most is egymás után tűnt el a két árnyék a végtelen semmibe…
Srankót meghalva találták a temetés után való reggelen az ágyban,
úgy látszik, a halál «mennyköve», a guta suhintotta meg.</p>
<p>Srankó is jómódú ember volt, «mágnács»,<a name="FNanchor_3" id=
"FNanchor_3"></a><a href="#Footnote_3" class="fnanchor">3)</a>
háromszáz birkája legelt a határban és sok földet szántott, neki is
fényes temetés járt. De nem is volt fösvény a Srankóné, maga ment
el tanítóhoz, paphoz s megrendelte, hogy minden úgy legyen, ahogy a
Gongolyné temetésén volt. Kerül, amibe kerül, de a Srankó familia
se kisebb, mint a Gongolyék.</p>
<p>Két pap legyen a temetésen, négy minisztráns gyerek fekete
szoknyácskákban, folytonos harangozás. És a többi, meg a többi.</p>
<p>János pap megelégedetten bólintgatott a fejével.</p>
<p>– Meglesz, minden meglesz.</p>
<p>János pap kiszámította krétával, hogy mibe kerül.</p>
<p>– Úgy ám, – szólt Srankóné – de adja még hozzá tisztelendő uram
azt a <i>pirosat is</i>, hadd lássuk, hogy azzal vajjon mennyivel
lesz drágább.</p>
<p>– Miféle pirosat?</p>
<p>– Hát amit a Gongolyné temetésén tartott a feje fölött. Gyönyörű
volt az.</p>
<p>A pap meg nem állhatta, hogy el ne nevesse magát.</p>
<p>– Hiszen az lehetetlen! Óh, óh!</p>
<p>Srankóné megneheztelve pattant fel, hátra szegve a nyakát
kevélyen. <span class="pagenum"><a name="Page_32" id=
"Page_32">-32-</a></span></p>
<p>– Miért volna lehetetlen? Az én pénzem is csak olyan, mint a
Gongolyé. Hát nem úgy van?</p>
<p>– De édes Srankóné, hiszen akkor az eső esett; holnap pedig
valószínűleg szép idő lesz.</p>
<p>Srankónét azonban nehéz volt leverni a lábáról a
kapaczitálással, ő maga jobban értvén a dialektikához, mint a
tisztelendő.</p>
<p>– Hogy akkor az eső esett? Hát annál inkább hozhatja lelkem
szent atyuskám a pirosat, mert legalább nem ázik a drága jószág.
Aztán megérdemli a szegény boldogultam. Nem volt ám az
érdemetlenebb ember, mint a Gongolyné. Biróviselt ember volt az én
uram, az anyaszentegyházra is áldozott, most öt éve ő hozta azokat
a tarka gyertyákat az oltárra Beszterczebányáról, a nagy fehér
asztalterítőt pediglen az ő testvérhúga slingelte. Hát meg kell
lenni a veresnek.</p>
<p>– De csak nem tehetem magamat nevetségesnek, hogy esernyő alatt
temessek derült, napfényes időben. Hagyjon fel ezzel a hóborttal,
Srankóné!</p>
<p>Srankóné azonban erre sírva fakadt, hogy mivel érdemelte meg ő
azt a szégyent, hogy az Isten szolgája megvonja azt a tisztességet,
ami a holtnak jár s ami az élőnek is jól esik. Mit fognak mondani a
faluban? Azt fogják mondani: «Srankóné még a tisztességes
eltakarítást se adta meg az urának, belökette a gödörbe, ahogy a
koldúsokat szokás».</p>
<p>– Tegye meg, tegye meg, tisztelendő uram – könyörgött s míg a
nedves szemeit törülgette a keszkenőjével, addig-addig morzsolgatta
az újjaival annak egyik csücskét, míg azon a bog kioldózott s
kihullott belőle egy tíz forintos bankó.</p>
<p>Srankóné fölemelte a földről és odatette finom szerénységgel a
pap asztalára. <span class="pagenum"><a name="Page_33" id=
"Page_33">-33-</a></span></p>
<p>– Ezzel még megtoldom, csak meglegyen a teljes pompa, kérem
alássan.</p>
<p>Erre a jelenetre betört a konyhából Adameczné is kötényben,
főzőkanállal, hozzácsatolván a maga kérését.</p>
<p>– Úgy, úgy, édes tisztelendő úr, a Srankó istenes ember volt.
Nem igaz ám az a sok pletyka, amit róla beszélnek. De ha igaz volna
is, akkor ez az igazság éppen a Gongolynét sujtaná – Isten
nyugosztalja. Ha hát az egyiknél ott volt a szent esernyő, bátran
ott lehet a másiknál is. Vagy már haragszik az Istenke eddig is s
akkor mindegy, hogy egy kicsit jobban haragszik, vagy még nem
haragszik és akkor most se fog megharagudni.</p>
<p>– Ugyan, ugyan, Adameczné, nem szégyenli magát ilyen
ostobaságokat beszélni. Hagyjanak nekem békét az efféle babonákkal!
Az egész kívánságuk egyszerűen nevetséges.</p>
<p>Hanem a két asszonyt ugyancsak nem lehetett lebeszélni. «Tudjuk
mi, amit tudunk, minket a tisztelendő úr el nem ámít» s addig-addig
rimánkodtak, okvetetlenkedtek, míg végre beleegyezett, hogy Srankó
Jánost is az esernyő alatt fogja temetni, hozzá tévén:</p>
<p>– Ha addig el nem viszi a gazdája. Mert az tény, hogy valaki itt
hagyta s ha érte jő, oda kell adnom.</p>
<p>Adameczné jelentőségteljesen hunyorgatott Srankónéra:</p>
<p>– No, afelől nyugton alhatunk, aki azt elhozta, minden ezer
esztendőben egyszer szokott megfordulni a planétánkon.</p>
<p>Valóban az esernyőért senki sem jelentkezett úgy, hogy másnap,
bár száraz, szép délután volt és <span class="pagenum"><a name=
"Page_34" id="Page_34">-34-</a></span> egy csöpp felhő se
mutatkozék a mennybolton, a fiatal tisztelendő úr mégis kinyitá az
esernyőt a koporsónál s az alatt menve, kisérte a beszentelt
koporsót a temetőbe.</p>
<p>Négy erős férfiú: Szlávik, Lajkó és a két brontes Magát testvér
vitték vállukon a szent Mihály-lovat, melyen a koporsó nyugodott.
Isten akarata úgy rendelé, hogy a kovácsműhely tájékán az egyik
Magát megbotlott egy kőbe és elesett, mire megijedt az utána
ballagó Lajkó Pál, megrázkódott, elveszté lélekjelenlétét, a szent
Mihály-lova félrebillent és a koporsó lezuhant a kövekre.</p>
<p>Nagyot recscsent, meghasadott, összetört, megvillant egy perczre
a slingelt szemfödő, majd később látható lett a halott is, aki a
nagy rázkódás következtében felocsudván a tetszhalálból, mély
lélekzetet véve, megmozdult és felsóhajtott:</p>
<p>– Istenem, hol vagyok?</p>
<p>Lőn nagy ámulás, bámulás, népek csodálkozása, mire a kovácstól
dunyhát, vánkosokat hozának sebesen s ágyat vetvén egy az udvaron
talált, vasalás alatt levő kocsira, oda tették fel az Isten különös
csodatétele által feltámasztott halottat s átváltozván
gyászmenetből Istent dicsérő proczesszióvá, templomi zsolozsmák
éneklése mellett kisérték haza a szegény Srankó Jánost, aki már
útközben annyira magához tért, hogy otthon mindjárt enni kért.</p>
<p>Egy köcsög tejet hoztak neki. A fejét rázta. Lajkó feléje
nyujtotta a pálinkás butykost, mely a tor szempontjából meg volt
töltve. Mosolygott.</p>
<p>E nevezetes eseménytől kezdődik voltaképen az esernyő legendája,
mely szállt, szállt, keresztül a fenyves erdőkön, az égnek meredő
sziklákon, <span class="pagenum"><a name="Page_35" id=
"Page_35">-35-</a></span> mindig messzebb, messzebb, megnövekedve,
fölfrissítve, ujabb és ujabb részletekkel megaranyozva.</p>
<p>Ha a sziklán egy mélyedést találtak, az a szent Péter lába nyoma
volt s ha különös színű virág nyilt ki valahol a határban, oda a
szent Péter botja ért. Minden, de minden hirdette, hogy szent Péter
nem rég Glogován járt. Mégis nagy dolog az, atyafiak!</p>
<p>S magát az esernyőt a miszticzizmus csodálatos fénye ragyogta
be. A titokzatosság köde voltaképen csak azt a körülményt takarta,
hogy miképen került a kis Veronka kosara fölé. De ez elég volt. A
babona keresi a ködöt, a köd vonzza a babonát. Ezek ketten
osztoztak meg a prédán, a rozoga esernyőn.</p>
<p>És híre ment messzire, amerre csak a Bjela Voda folyik s
egyszerű tót emberek mesélik a pásztortüzeknél, vagy a fonókban,
ami fantáziájuknak imponáló, ami érdeklődésüket megragadja, a
bámulatra keltőt, a rendkívülit. A népszerű szent Pétert, a
mennyország kapusát látni vélik, amint elhozza az esernyőt, hogy a
pap húgocskája meg ne ázzék. Vajjon hogy ereszkedett le az öreg az
égből? Bizonyosan ráült valami felhőre, az lehozta szépen s
valamelyik hegyre letette.</p>
<p>Aztán elbeszélik az esernyő csodás erejét, hogy a holt ember
felkelt, amint megpillantotta és így száll a legenda mindig tovább,
tovább, magával hömpölygetve a glogovai pap alakját és a kis
hugáét. (Hej, milyen legény lesz az, aki azt majd egyszer feleségül
veszi!) S ha módos ember hal meg, még a tizedik faluba is elhozzák
János papot a temetésre a dalmatikával és a szent esernyővel, amely
immár ereklye lett. De nemcsak a temetésekre viszik, hanem
<span class="pagenum"><a name="Page_36" id=
"Page_36">-36-</a></span> gyóntatni is nehéz, reménytelen
nyavalyásokat, néha két napi járó földre, azzal a kikötéssel, hogy
a szent Péter esernyőjét borítsa a beteg fölé, amíg az gyón.
Lehetetlen az, hogy ne használjon, vagy meggyógyul az ilyen beteg,
vagy ha meg nem gyógyul, hát legalább üdvözül.</p>
<p>A házasuló párok is, ha nagy parádét akarnak kifejteni, pedig
azok mindig akarnak, azonfelül, hogy otthon a saját papjuk
összeesketi őket, még ráadásul elzarándokolnak a glogovai
parókiára, hogy ott az esernyő alatt még egyszer egymáséba
kapcsolják a kezöket. És ez aztán az igazi. Kvapka harangozó tartja
fejük fölött a szent vászongombát, amiért azután az ő tüszőjébe is
csordul néhány ezüst hatos. Ami pedig a glogovai papot illeti,
ahhoz csak úgy dől a pénz meg az ajándék, mintha zsákból
öntenék.</p>
<p>Eleintén eleget szabódott, de lassankint aztán maga is hinni
kezdte, hogy a veres esernyő, mely napról-napra fakóbb, vedlettebb,
isteni eredetű lehet. Nem egyenesen az ő imádságára lőn-e
odateremtve a lányka védelmére s nem ebből ered-e jólétének,
vagyonának, melyért imádkozott, minden forrása.</p>
<p>«Uram Jézus, – mondá azon a szomorú reggelen – tégy csodát, hogy
a gyermeket nevelhessem.»</p>
<p>S íme, a csoda megtörtént. Pénz, jólét, gazdagság árad az
egyszerű rongyos esernyőbül, mintha a mesebeli bárányka volna, mely
ha megrázza magát, aranyak potyognak a gyapjából.</p>
<p>Az esernyő híre a magas körökig is feljutott. Maga a beszterczei
püspök ő méltósága is kiváncsi lett rá s maga elé idézvén a papot
az esernyővel egyetemben, miután megvizsgálta és elmondatta
<span class="pagenum"><a name="Page_37" id=
"Page_37">-37-</a></span> magának a történetét, ájtatosan keresztet
vetett magára:</p>
<p>– Deus est omnipotens – mondá.</p>
<p>Ami azt jelentette, hogy ő is hisz az esernyőben.</p>
<p>Néhány hét mulva még többet is tett a püspök. Rendeletet adott
ki János papnak, hogy az ereklyét ne magánál tartsa ezentúl, hanem
a sanctuariumban, a templom holmija között helyezze el.</p>
<p>Mire János pap nyomban visszafelelt, hogy az említett esernyő
voltaképen a hugát, kiskorú Bélyi Veronkát illeti és neki nincs
joga azt elvenni, hogy a templomnak adja. Mihelyt azonban nagykorú
lesz a lányka, semmi kétség, a templomnak fogja ajándékozni.</p>
<p>De nem csak a papnak vált javára az esernyő, ki csakhamar
igavonó barmokat szerzett be s nagy gazdaságot kezdett művelni,
néhány év mulva pedig csinos kőházat építtetett, fogatot tartott,
hanem Glogova községét is emelte. Nyarankint egész rajokban jártak
a környékbeli fürdőből úri asszonyok, sokszor grófnék is (többnyire
vén grófnék), hogy az esernyő alá állva, egy imádságot
elmondhassanak s ezek számára egy vendéglő is épült, szemben a
paplakkal, a Csodatevő esernyőhöz czímezve. Egyszóval Glogova
szemlátomást emelkedni kezdett, a haranglábat a sok látogató miatt
megrestelték a helybeliek s takaros ólomfedeles tornyot húztak fel
a templomra, abba két új harangot hozatván Beszterczéről. Srankó
János a halál országából való visszatérése emlékeül egy gyönyörű
szent-háromság-szobrot faragtatott a templom elé. A nevelőnő (mert
Veronka mellett kalapban járó nevelőnőt tartott idővel János pap)
tele ültette a pap udvarát georginákkal és fuksziákkal, aminő
virágokat még <span class="pagenum"><a name="Page_38" id=
"Page_38">-38-</a></span> glogovai szem nem látott. Minden
megszépült, megcsinosodott (kivévén Adamecznét, mert az még
csunyább lett azóta) s annyira ment a glogovaiak dölyfe, hogy
vasárnaponkint délután, mikor az emberek ráérnek össze-vissza
fecsegni mindenfélét, immár azt kezdték feszegetni, nem jó volna-e
egy kálváriát építeni Glogován, olyanformát, aminő Selmeczen van,
hogy a búcsús népek ide seregelvén, koronkint pénzt és elevenséget
hoznának ő nekik. <span class="pagenum"><a name="Page_39" id=
"Page_39">-39-</a></span></p>
<div class="chapter">
<h2><span class="smaller">MÁSODIK RÉSZ.</span><br />
A GREGORICSOK.</h2>
</div>
<h3>A TAPINTATLAN GREGORICS.</h3>
<p>Élt évekkel ezelőtt (tudniillik történetünk kezdete előtt)
Beszterczebánya szabad királyi városában egy Gregorics Pál nevű
ember, akit közönségesen tapintatlannak neveztek, pedig egész élete
arra volt bazirozva, hogy másoknak tessék. Gregorics Pál mindig a
Népszerűség után futkosott, aki csinos kaczér leány s mindenütt a
Kritikával találkozott aki mérges arczú, vasvillaszemű
boszorkány.</p>
<p>Gregorics Pál az apja halála után született, még pedig a
temetési naptól számítva kilencz hónapra s már ezzel is bizonyos
tapintatlanságot követett el a mamája iránt, aki különben igen
tisztességes asszony volt. Ha néhány héttel hamarább születik, sok
kellemetlen pletykának ejti kútba a magvát. De erről végre is nem
tehetett semmit Gregorics Pál; nagyobb baj volt az a többi élő
Gregoricsnak, hogy egyáltalán született, az örökség most már
többfelé ment.</p>
<p>A gyerek satnya volt, a többi Gregoricsok (a Gregorics Pál
felnőtt fivérei) egyre a halálát lesték, de Gregorics Pál nem halt
meg (hiszen azért volt tapintatlan embernek predestinálva), hanem
fölnevekedett, <span class="pagenum"><a name="Page_40" id=
"Page_40">-40-</a></span> nagykorú lett s átvette vagyonát, melynek
nagyrésze időközben elhalt anyjától maradt, ebben nem osztakoztak
az első feleségtől származó gyerekek, pedig ez volt a sok, bár az
apja után maradt örökrész se mondható éppen jelentéktelennek, mert
az öreg Gregorics jócskán gyűjtött a borkereskedésből. Akkoriban
még könnyű volt e téren meggazdagodni azon a vidéken. Bor még volt,
zsidók ellenben még nem voltak. Ma már az akkori borkereskedői
kellékből sok hiányzik, hanem a Garam vize, az még megvan.</p>
<p>Gregorics Pálnak szeplős arczot és veres hajat adott a
természet, amivel az a megkülönböztetés jár az emberi szájakon,
hogy a veres ember egy se jó. No hát majd bebizonyítja Gregorics
Pál, hogy ő jó lesz. A közmondások is csak öreg fazekak, amikben
már egész nemzedékek főztek. Egyet ezekből a fazekakból Gregorics
Pál is összetör. Olyan jó lesz, mint a falat kenyér. Olyan puha
lesz, mint a vaj, amely egyformán engedi magát rákenni fehér és
fekete kenyérre.</p>
<p>Elhatározta lelkében, hogy nagyon jó lesz, hogy nagyon
szeretetreméltó lesz és egész életczélja abban állott, hogy
szeressék az emberek.</p>
<p>És ő jó is volt lépten-nyomon, de mit ért, ha valami gonosz
dzsin, aki előtte járt, mindig úgy igazította fel az emberek eszét,
hogy azok félszegen itéljék meg a cselekedeteit.</p>
<p>Mikor hazajött Pestről (ahol a jogi tudományokat frekventálta),
amint először megjelent a piaczon és bement egy trafikba, finom
havannaszivarokat vásárolni, mingyárt megindultak a beszterczei
nyelvek.</p>
<p>– A ficzkó harminczöt krajczáros szivart szí. <span class=
"pagenum"><a name="Page_41" id="Page_41">-41-</a></span> Ohó! Hát
így vagyunk? Hiszen ez egy kolosszális tékozló! – Majd meglássátok,
hogy a szegények házában fog meghalni! Oh, ha szegény apja
felkelhetne a sirjából és az látná, hogy harminczöt krajczáros
szivart szí. Uram Isten! Az öreg szárított krumplileveleket kevert
a dohánya közé, hogy több legyen s kávéaljjal locsolgatta, hogy
lassabban égjen.</p>
<p>Gregorics Pálnak a fülébe jutott, hogy a drága szivarjai
megbotránkoztató feltünést keltettek a városban, mire rögtön rátért
a rövid két krajczáros szivarokra.</p>
<p>Az embereknek ez se tetszett.</p>
<p>– Ez a Gregorics Pali voltaképen egy közönséges knikker. Nagyobb
kutya lesz ez még az apjánál is. Pfuj, de utálatos a
fösvénység!</p>
<p>Gregorics Pál igen megrestelte, hogy őt knikkernek tartják s a
legelső alkalommal, midőn egy jótékonyczélú bálon megjelent, (a
tűzoltói egyesület bálján, melynek lady patronesse-e a főispánné
volt s melyen a meghívók szerint «felülfizetések elfogadtatnak,»)
husz forinttal váltotta meg a két forintos belépti jegyet,
gondolván magában: «Gregorics Pál be fogja nektek bizonyítani, hogy
ő nem knikker.»</p>
<p>Hanem erre azután össze is bujtak legott a rendezők és
kimondták:</p>
<p>– Gregorics Pál egy pökhendi tapintatlan ember.</p>
<p>De valóban volt okuk a förmedésre.</p>
<p>Hallatlan szemtelenség az, hogy egy Gregorics rá mer liczitálni
a főispánra, egy báró Radvánszkyra.</p>
<p>Radvánszky tiz forintot ad a jegyért, Gregorics oda dob huszat.
Hiszen ez valóságos inzultus! Egy borkereskedőnek a fia! Milyen
század ez, Istenem uram! Egy bolha nagyobbat mer köhinteni, mint
<span class="pagenum"><a name="Page_42" id=
"Page_42">-42-</a></span> egy oroszlán. Milyen század! Milyen
csodálatos egy század!</p>
<p>Akármibe kezdett a világon a szegény Gregorics Pál, az mind
ellene fordult. Ha összeveszett valakivel és nem engedte magát, azt
mondták rá, «krakéler», ha összeveszett és ő engedett, azt mondták
rá, hogy «poltron».</p>
<p>Eleinte, bár elvégezte a jogot, semmi foglalkozáshoz se nyúlt,
néha kikocsizott vadászni a birtokára, mely egy mérföldnyire feküdt
a várostól, ezt örökölte az anyja után, máskor elrándult pár napra
Bécsbe, ahol egy bérháza volt, szintén az anyja után, abból állott
az egész foglalkozása, ami valóságos megvetést idézett elő a munkás
beszterczei társadalomban.</p>
<p>– Gregorics Pál – mondák – egy földterhe. Egy szalmát nem tesz
keresztbe egész heteken át. Minek él a világon az ilyen here?</p>
<p>Gregorics Pálnak ez is a fülébe jutott s belátta, hogy az
embereknek igazuk van, az életet nem szabad áthenyélni. Úgy van,
úgy, minden ember szolgálja meg azt a kenyeret, amit megeszik.</p>
<p>Gregorics Pál ajánlkozott, hogy ő is szeretné szolgálni a
városát vagy a megyéjét az eszével.</p>
<p>No ’iszen, csak az kellett Gregorics Pálnak. Száz nyelv öltődött
ki legottan a terve ellen. Mit? Gregorics Pál valami akar lenni?
Itt nálunk? Hát nem szégyenli magát? Más szegény ember szájából
kivenni a kenyeret, mikor ő neki kalácsa van. A mi kis hivatalok
itt vannak, hagyja meg ő azokat olyanoknak, akik rászorulnak.</p>
<p>Gregorics Pál belátta, hogy ez is igaz és lemondott a
hivataloskodásról, a közügyekről, mindinkább visszavonult a
férfitársaságokból s elhatározta <span class="pagenum"><a name=
"Page_43" id="Page_43">-43-</a></span> hogy megházasodik és
családot alapít. Hiszen elég tiszteletreméltó szép hivatás ez
is.</p>
<p>Kezdett járogatni egyes házakhoz, ahol csinos lányok voltak s
hol őt mint jó parthiet szivesen is fogadták, de az intrikus
féltestvérei, akik mindig remélték, hogy a vézna köhécselő emberke
egyszer mégis meghal, minden szövődő viszonyát elrontották
hallatlan ravaszsággal és cselekkel (amikről érdemes volna egy
külön beszélyt írni) úgy, hogy Gregorics Pál annyi kosarat kapott
egymásután, hogy elhíresült róluk az egész országrészben. Később
talán akadtak volna leánykák, akiket már nagyon nyomott a párta
(mert súlyos dísz ám ez is egy kis idő multán), de ezeket már a
szégyen tartotta vissza. Hogy is ne? Hozzá menni ahhoz a legényhez,
aki már annyi leánynak nem kellett. Ki akar a kosarak királyának a
királynője lenni? No ugyan senki sem!… Szent András estéjén sok
ólom megolvadt, sok ólom összekeményedett a Garam-menti
udvarházakban, de bizony egyikből se bonyolódott ki a Gregorics Pál
alakzata. Egy szó mint száz, ezeknek az ábrándos bakfiseknek nem
kell Gregorics Pál. Poézis kell még ő nekik és nem pénz. Lehet,
hogy valami vén lány könnyebben nyúlna a gyűrűje után, azok
fürgébbek…</p>
<p>De a fiatal leányoktól nem egy ugrás a vén leányok; az két
ugrás: közbül a menyecskék vannak. A vén leányok az utolsó
stáczió.</p>
<p>A bakfisek és a vén leányok két külön világ. Gregorics Pálról
azt mondják a kis Karolinának, a bakfisnek, hogy vért köp s erre a
kis Karolin megijed és a Gregorics Pál másodszori látogatásánál már
csak a szánalom van abban a kicsi, sebesen kopogó szívben, mely még
tegnap a négylovas hintó <span class="pagenum"><a name="Page_44"
id="Page_44">-44-</a></span> láttára egészen más érzelmeket
igyekezett oda bedisputálni. Ah szegény Gregorics Pál! Vért köp a
szegény Gregorics Pál! Milyen szerencsétlenség! Hiába rázza künn a
szán elé fogott gyeplős ló a nyugtalan fejét, ma már nem szól olyan
hetykén a csengetyűje. Hiszen Gregorics Pál vért köp.</p>
<p>Oh te kis bamba Karolin! Tudom, elhiszem neked, hogy csunya,
satnya ember ez a Gregorics Pál, de milyen gazdag és végre is ő a
saját vérét köpi – hát mi közöd neked hozzá?</p>
<p>Hidd meg nekem, hogy Rozália, aki mindössze tíz évvel járt
előtted a «madamehoz», már nem volna olyan édes kis mamlasz, mint
te. Rozália már filozóf és ha azt mondanák neki Gregorics Pálról,
hogy vért köp, azt gondolná magában:</p>
<p>– Valóban, ő egy értékes ember.</p>
<p>Felkiáltana hangosan:</p>
<p>– Ápolni fogom.</p>
<p>És mélyen alul az agy fenekén, ahol azok a sugalmak vannak, amik
még nem válhatnak szavakká, mert még nem is gondolatok, csak önző
érzések lerakódott iszapja, mélyen alul már ott rejlenék a
számítás:</p>
<p>Ha már is vért köp Gregorics Pál, legalább hamarább lesz vele
készen.</p>
<p>Ah kis bakfisek, ti még nem ösmeritek az életet: a hosszú
szoknyát már rátok adta az édes mama, de az eszetek még rövid
maradt. Ne haragudjatok rám, hogy ezt a szemetekre vetem, de
kénytelen vagyok, hogy az olvasó előtt megindokoljam, miért nem
kapott közületek feleséget Gregorics Pál.</p>
<p>A dolog igen egyszerű. A kinyilt rózsa már nem tiszta; méh
fürdött a kelyhében, bogár hált <span class="pagenum"><a name=
"Page_45" id="Page_45">-45-</a></span> már benne, de a feslő bimbó
belsejében még egy porszem sincsen a földiekből.</p>
<p>Ezért kapott annyi kosarat Gregorics Pál a bakfisektől; kezdte
is belátni apránkint (mert mondom, igen jó ember volt), hogy
csakugyan nem neki való a házasság: a bakfiseknek igazuk van, ha
kifogásolják, hogy vért köp. A vér végre is valami egyébre
való.</p>
<p>Elhatározta, hogy nem házasodik meg, hát oda se nézett többé a
lányokra, csak a menyecskékre. Azok körül kezdte csapni a levet, a
szép vérbélű Vozárynénak Bécsből hozatta a bokrétákat, a délczeg
Muskélyi Mátyásnénak a kertjében egy szép este ötszáz fülemilét
eresztett el, amiket nagy fáradsággal fogdostatott össze valahol
Erdélyben. Egy nagy-enyedi madárkereskedő liferálta. Bámult a szép
asszony, mikor vánkosain hánykolódott azzal a habtestével, hogy
miért énekelnek ma éjjel olyan szépen a madarak?</p>
<p>A menyecskéknek udvarolni, az egy reális mérték. A bakfisek se
itélik meg helyesen a férfit, a vén leányok se, mindeniknek ferde a
nézőpontja, mindenik egy csalfa vesszőparipán nyargal, hanem a
menyecskék, akik a tudás fája alól nézik, akik se nem álmodnak már,
se nem türelmetlenek többé, egészen higgadtan megmutatják, mennyit
ér egy férfi. Az a helyes súly, amennyit a menyecskék előtt nyom
valaki.</p>
<p>Gregorics Pál, mit tódjuk-fódjuk a szerencsétlenségét, nem sokra
vitte a menyecskéknél sem. Mindenütt az asszony adott ki rajta, nem
a férj, pedig az ember egyenesen a férjekre utazik, hogy ők
toporzékoljanak a legvégén.</p>
<p>Nagyon, de nagyon únta már magát, nem tudva mihez kezdjen, mikor
a szabadságharcz kiütött. <span class="pagenum"><a name="Page_46"
id="Page_46">-46-</a></span></p>
<p>Ott se vették be. Azt mondták, kicsiny is, vézna is, nem állja
ki a hadi fáradságot, csak a sereget csúfitaná. De ő minden áron
tenni akart valamit.</p>
<p>A toborzó őrnagy, aki jó ismerőse volt, azt a tanácsot adta:</p>
<p>– Hiszen nem bánom, ha már éppenséggel velünk akar működni,
válaszszon hát valami veszélytelen foglalkozást. A hadjárat is sok
irkafirkával jár. Beosztjuk valami irodába.</p>
<p>Gregorics Pál kevélyen, sértődve egyenesítette ki magát, mintha
bagoly mimelné a pávát.</p>
<p>– Én a legveszélyesebb foglalkozást szándékozom kikeresni
magamnak. Melyiket tartja annak őrnagy úr?</p>
<p>– Kétségtelenül a kémszolgálatot.</p>
<p>– Hát kém leszek.</p>
<p>És Gregorics kém lett. Felöltözött amolyan peregrinus-félének
(aminő elzüllött alakok akkoriban bőven voltak) s egyik tábortól a
másikhoz járt, hasznos szolgálatokat téve a magyar hadseregnek. Még
ma is sokan emlegetik öreg katonák a «vörös esernyős emberkét», aki
vakmerően tudott keresztülhatolni az ellenséges vonalakon, olyan
bárgyú arczot vágva, mintha tizig se tudna olvasni. Keskeny
madárképe, felgyűrt nadrágja, ócska, borzas, beütött czilindere s a
vörös, kampós nyelű esernyője a hóna alatt feltünővé tették. Aki
egyszer látta, nem könnyen felejtette el. Egyszer pedig mindenki
látta, mert örökké járt-kelt, mint az Orbán lelke. Kevesen
sejtették, hogy mi lehet a dolga, de Dembinszky tudhatta, mert így
nyilatkozott róla:</p>
<p>– A vörös esernyős emberke maga az ördög, de a jó ördögök
családjából.</p>
<p>A lezajlott csaták után, a síri csöndes időkben <span class=
"pagenum"><a name="Page_47" id="Page_47">-47-</a></span> ujra
visszatért Beszterczére s valóságos embergyűlölő lett. Nagy, ócska
kőházából ki sem mozdult. Nem gondolt többé se szereplésre, se
házasságra. Az történt vele is, ami az agglegényekkel rendesen,
beleszeretett a szakácsnéjába. Egyszerűsíteni a dolgokat,
egyszerűsíteni és folyton egyszerűsíteni. Ez a haladás, ez a
bölcseség. Ez volt az ő teoriája is már.</p>
<p>Egy asszony arra kell, hogy kiszolgálja az embert, egy pedig
arra kell, hogy szeresse az ember. Ez tehát összesen két asszony.
De miért ne lehetne ez a két asszony egy személyben is?</p>
<p>Wibra Anna nagy, tagbaszakadt fehérszemély volt, valahonnan
Detváról, ahol a férfiak egy ölnél kezdődnek, akár csak hatalmas
erdőik szálfái; az arcza elég takaros, de azonfelül szépen szokott
esténkint dalolni, mikor az edényeket elmosogatta:</p>
<div class="poem">
<div class="stanza"><span class="i0">Tutaj szalad a
Garamon,<br /></span> <span class="i0">Jankó pipál a
tutajon.<br /></span></div>
</div>
<p>Olyan lágy, behízelgő hangja volt, hogy az úr behivatta egyszer
a szobájába, leültette a bőrrel bevont puha székbe. Soha életében
nem ült még ilyenben.</p>
<p>– Tetszik nekem az éneklésed, Anka. Csinos hangod van. Itt bent
dalolj, hogy jobban halljam.</p>
<p>Anka rá is gyujtott egy melankolikus tót dalra, a «besorozott
legény levelé»-re, aki elpanaszolja szeretőjének a
viszontagságait:</p>
<div class="poem">
<div class="stanza"><span class="i0">Tudod-e rózsám, mi az én
ágyam?<br /></span> <span class="i0">Jéghideg kövön terített
köpeny,<br /></span> <span class="i0">Ez az én ágyam.<br /></span>
<span class="i0">Így alszom én. De hogy eszem?<br /></span>
<span class="i0">Ételem lóbul, italom hóbul,<br /></span>
<span class="i0">Tudod-e rózsám, így élek én.<br /></span></div>
</div>
<p>Gregorics Pált elérzékenyítette a dallam, háromszor is
felkiáltott: <span class="pagenum"><a name="Page_48" id=
"Page_48">-48-</a></span></p>
<p>– Milyen gégéd van, Wibra Anna, milyen csodálatos gégéd van!</p>
<p>Aztán egyre közeledett ahhoz a csodálatos gégéhez és elkezdte a
kezével simogatni, mintha csak a gégének különös alkotása
érdekelné. Mindezt csendesen tűrte az Anka, hanem amint aztán,
véletlenül-e, vagy igazán, lejebb csúszott a Gregorics Pál csontos
keze, egyszerre elvörösödött s durczásan eltaszította.</p>
<p>– Ez nincsen benne a bérben, tekintetes uram.</p>
<p>Gregorics Pál is elvörösödött és rekedtes hangon mondá:</p>
<p>– Ne okoskodj, Anka. Ne légy ostoba!</p>
<p>De Anka okoskodott, felugrott és az ajtónak tartott.</p>
<p>– Ne fuss hát ki, te szamár. Hiszen nem eszlek meg.</p>
<p>Anka rá sem hallgatott, kiszaladt a konyhába s becsukakozott,
hiába jött ki Gregorics Pál utána s hiába ismételgette az
ajtónál:</p>
<p>– Nem eszlek meg. Bizony Isten nem eszlek meg. No megállj
Ancsura, majd megbánod.</p>
<p>Ancsura másnap ki akart lépni a szolgálatból, de az úr
kiengesztelte egy aranygyűrűvel és egy igérettel, hogy egy ujjal se
nyúl hozzá többé. Nem eresztheti el, mondta, mert nem tudna
hozzászokni másnak a főztjéhez.</p>
<p>Ancsának tetszett a dicséret meg az aranygyűrű és megmaradt.</p>
<p>– De aztán megtartsa az igéretét a tekintetes úr, mert ha még
egyszer legyeskedik, hát megrúgom.</p>
<p>Biz’ az, mi tűrés, tagadás, megint legyeskedett egy idő multán.
Ancsura megint el akart menni, de <span class="pagenum"><a name=
"Page_49" id="Page_49">-49-</a></span> Gregorics Pál megint
kiengesztelte egy aranycsattos kalárissal, piros korállokból,
aminőt a Radvánszky baronesszek viselnek a templomban, mely olyan
szépen fogja magát kivenni izmos, fehér nyaka körül.</p>
<p>Olyan gyönyörű volt a kláris, hogy Ancsura ki se kötötte többé
az incselkedések beszüntetését. Elég gazdag az úr, mit
takarékoskodjék ő neki?</p>
<p>Sőt még aznap délben, mikor a klárist megkapta, azt a
diplomatikus kérdést intézte az öreg szatócsnéhoz, özvegy Botár
Károlynéhoz, aki egy kis boltot bérelt a Gregorics-házban:</p>
<p>– Ugyan nemzetes asszonyka, fáj-e nagyon az ember füle, ha
kifúrják?</p>
<p>A szatócsné nevetett.</p>
<p>– Oh te bolondos galagonya, csak tán nem akarsz fülbevalót
viselni? Ej Ancsa, Ancsa! Te rosszban töröd a fejedet, Ancsa!</p>
<p>Ancsa megnehezelt és nagymérgesen csapta be az ajtót, hogy egy
negyedóráig rezgett, csilingelt a csengetyű.</p>
<p>Hát persze, hogy fülbevalót akart. Miért is ne akart volna? Az ő
fülét is csak az az úristen teremtette, amelyik a selyemszoknyás
fehérnépekét. És napközben azt is megtudta, hogy a fülkifúrás egy
bolhacsípésnél aligha fáj jobban.</p>
<p>Igenis, fülbevalót akart és most már ő volt rajta, ő
türelmetlenkedett, hogy Gregorics Pál minél előbb
<i>okvetetlenkedjék</i>. Hiszen lehet az ilyet <i>siettetni</i>.
Minden Éva leánya kitalálja a módját. Csinosan, takarosan
öltözködött, lángszínű selyempántlikát font a kenderszöszke
varkocsába, felhúzta a patyolat ingvállat, olyan finomat, mint a
légyvesztő papiros, eldobta a kapcsos pruszlikot, amely az idomokat
összehúzza, <span class="pagenum"><a name="Page_50" id=
"Page_50">-50-</a></span> eltakarja, hanem úgy pőrén járt-kelt,
férfiszemeknek veszélyesen, hogy azok még a mell pihegését is
megláthassák.</p>
<p>Gregorics elég furfangos és ravasz lehetett kémnek az egész
orosz és osztrák ármádiával szemben, de egy leány, ha csak együgyű
detvai leány is, még százszor ravaszabb Gregoricsnál. A jövő
vasárnap már arany fülbevalókkal jelent meg a templomban, ahol a
legények és leányok, akik «granatéros»-nak nevezték egymás közt,
nyomban összesúgtak nevetgélve.</p>
<p>– Hm, a granatéros megbotlott valakibe.</p>
<p>S valóban néhány hét mulva már az egész város pletykázta a
szörnyű eseményt, hogy Gregorics Pálnak viszonya van vele. «No lám,
a vén kecske házi sót nyal.» Apró, pikáns szczénákat tudtak
elbeszélni, amikben sok burleszk-kómikum volt. A Gregorics Pál
testvérei kiszínezve kürtölték a városban…</p>
<p>– Egy Gregorics és egy szolgáló! Szörnyűség! Ilyesmi tán nem is
történt soha a világon!</p>
<p>Az idegenek vállat vontak (Ej dehogy nem történt!) és
csitítgatták a rokonokat.</p>
<p>– Semmi az. Szinte természetes Hiszen soha se volt egy korrekt
dolga se Gregorics Pálnak. De néktek így jobb is, legalább nem
házasodik meg és a nagy vagyon rátok marad.</p>
<p>Mi volt igaz belőle, mi nem, biztosan megállapítani nem lehet,
de az tény, hogy a hírek szép lassacskán elaludtak s csak évek
mulva éledtek fel ismét, mikor azok, akik a komor Gregorics-házba
behatoltak, egy picziny fiúgyereket láttak játszadozni a gyepes
udvaron, egy ott legelésző báránykával. <span class=
"pagenum"><a name="Page_51" id="Page_51">-51-</a></span></p>
<p>Kié ez a fiú? Mit keres az itt? Hogy került a Gregorics-udvarba?
Néha maga Gregorics is játszott vele. Aki a bezárt kapu kulcslyukán
benézett, láthatta, hogy a különcz Gregorics hasán egy vörös öv van
s abból két spárga-szár ágazik ki gyeplőnek, amit a kis ficzkó fog,
egy ostorkát tartva a másik kezében.</p>
<p>– Gyi, te Ráró!</p>
<p>És a vén szamár poroszkált neki a hámban, aprózta, ficzánkolt,
meg futni kezdett, néha-néha el is nyerítette magát.</p>
<p>S azóta még elvonultabb lett, csak ritkán lehetett őt látni,
végig csámpáskodni a piaczon (mert mind a két lába balláb volt,
amint egy gúnyolódó megjegyezte), kopott, különös ruhájában,
melyhez kém korából volt szokva, a vörös esernyővel a hóna alatt,
mely télen, nyáron, esőben, száraz időben mindig vele volt s melyet
soha se tett le az előszobában, ha látogatást tett valahol, hanem
magával vitte és a kezében tartotta folytonosan. Sokszor
megtörtént, hogy figyelmeztették: «Tegye le, bácsi, az
esernyőjét.»</p>
<p>– Nem, nem, – ellenkezett ő – megszoktam, úgy megszoktam, hogy a
kezembe kell lennie; anélkül nem érzem magam jól. Becsületemre
mondom.</p>
<p>Sok szó volt arról, miért ragaszkodott úgy az esernyőjéhez?
Megfoghatatlan az! Ejh, hátha ereklye? – Valaki mesélte (gondolom a
telekkönyvi iktató, Pazár István, aki honvéd volt), hogy ebben az
ócska esernyőben hordozgatta volna Gregorics Pál a fontos
sürgönyöket és jegyzékeket annak idejében, mert az esernyő nyele
üres egy helyen. Hát biz’ az igaz is lehet. <span class=
"pagenum"><a name="Page_52" id="Page_52">-52-</a></span></p>
<p>A többi Gregoricsnak, kik az örökséget várták, szemet szúrt a
gyanus kis fiú a Gregorics-ház udvarán s addig-addig fürkészték,
mig megtalálták a privoreczi katolikus anyakönyvben. (Privoreczen
volt a Gregorics Pál falusi birtoka.) «Wibra György
törvénytelen»-nek volt bejegyezve, anyja Wibra Anna. Csinos kis
fattyú volt, csupa tűz, csupa élet, bele lehetett abba szeretni
idegen embernek is. <span class="pagenum"><a name="Page_53" id=
"Page_53">-53-</a></span></p>
<div class="chapter">
<h3>GYANUS JELENSÉGEK.</h3>
</div>
<p>A kis Wibra Gyuri szépen növekedett, erőteljes, hatalmas ficzkó
lett belőle, olyan mellkassal, mint a dob. Gregorics Pál nem győzte
mondogatni:</p>
<p>– Hol vette ezt a mellkast? Az ördögbe, hol vehette?</p>
<p>Neki, a szűkmellűnek, a mellkas imponált legjobban, a Gyuri
egyéb tehetségei alig érdekelték. Pedig ugyancsak talentumos fiú
volt; az öreg nyugalmazott professzor, Kupeczky Márton, aki
naponkint órát adott neki az elemi tanulmányokban, lelkesedéssel
beszélte Gregoricsnak:</p>
<p>– Nagy tehetség, higyje meg, Gregorics úr. Nagy ember lesz
belőle, Gregorics úr. Mibe fogad velem, Gregorics úr?</p>
<p>Gregorics boldog volt ilyenkor, nagyon szerethette a fiút, bár
nem mutatta. Gregorics mosolygott ilyenkor és így szólt:</p>
<p>– Hát egy szivarba fogadok és úgy veszem, mintha már
elvesztettem volna.</p>
<p>A legfinomabb szivarjaiból kinálta meg az öreg professzort, aki
igen szeretett fogadni és fecsegni.</p>
<p>– Nekem még nem volt ilyen geniális tanítványom, higyje meg
Gregorics úr. Csupa középszerű kölykökkel vesződöm egész életemben.
Ezekre vesztegetem <span class="pagenum"><a name="Page_54" id=
"Page_54">-54-</a></span> a tudományomat. Elég szomorú érzés,
higyje meg Gregorics úr. (S nagy szomorúságát egy csipetnyi
burnóttal enyhítette.) Úgy vagyok velük, Gregorics úr, – mint az
állami pénzverő. Hallotta már Gregorics úr? Mit, hogy még nem
hallotta? Hát egy nagy darab arany veszett el a minap a
pénzverőben. Keresik, nem találják. Nosza nagy vizsgálat kerekedik
s kisül, hogy a nagy darab aranyat vigyázatlanságból
belevegyítették a rézkrajczárokba. Hát ez az. Hiszen ért engem,
Gregorics úr? Az én szellememet néhány generáczión át csupa
tökfilkóba töltögetem. Denique, most a vége felé akadok egy igazi
talentumra. Hiszen ért engem, Gregorics úr.</p>
<p>Gregorics Pált pedig nem kellett sarkantyúzni; ő már magától is
némi túlzott hajlamokat táplált a Wibra-gyerek iránt s közel jártak
a valósághoz azok, akik, talán csak a többi Gregoricsok
szepegtetése czéljából, egyre jósolgatták: «Az lesz a vége, hogy
elveszi Wibra Annát és adoptálja a fiúcskát.» Maga Kupeczky is azt
beszélte: «Az lesz a vége. Ki fogad velem, hogy az lesz?»</p>
<p>Az is lett volna; Gregorics Pál maga is erre gondolt, az lett
volna – valljuk meg – a korrekt eljárás is, de Gregorics sokkal
jobban szerette a kis Gyurit, hogysem korrekt mert volna lenni.</p>
<p>Az események logikus folyása elé két különös körülmény vágódott.
Az egyik az, hogy Wibra Anna leesett egyszer a létráról és kitörte
a lábát, úgy, hogy egész életére sánta lett s kinek kellene egy
sánta szolgáló?</p>
<p>A másik körülmény még jobban facsarította el a különcz szívét. A
kis Gyuri megbetegedett egy ízben, elkékült, görcsei voltak, a
hideg rázta, azt hitték, meghal. Gregorics félredobott minden
álszemérmet <span class="pagenum"><a name="Page_55" id=
"Page_55">-55-</a></span> oda borult a gyermek ágyacskájára,
zokogva csókolta arczát, szemeit, a hidegülő kezét s először
szólította a szíve hangján:</p>
<p>– Mi bajod van? Mid fáj, édes fiam?</p>
<p>– Nem tudom, bácsika – nyöszörögte a gyermek.</p>
<p>Valami csudálatos volt e perczben égnek meredt gyér vörös
hajával az öreg Gregorics, látta a gyermek kínját, halálos
szenvedését és az ő vézna teste is érezte a kínokat, tagjai
rángatózni kezdtek; szíve összetört és a titka kiesett belőle.</p>
<p>Megragadta a doktor kezét:</p>
<p>– Az én fiam ő. Hallja-e, az én fiam. Egy szakajtó aranyat adok,
ha megmenti.</p>
<p>Az orvos meg is mentette, meg is kapta a szakajtó aranyat, amint
azt Gregorics a veszély perczében megigérte. Igaz, hogy a szakajtót
nem a doktor választotta, hanem Gregorics fonatta külön a zólyomi
tótokkal.</p>
<p>A fiút meggyógyította a doktor, de Gregoricsot beteggé tette.
Gregorics lelkében nagy gyanút öntött, mert a fiú betegségénél
mérgezési tüneteket állapított meg.</p>
<p>No ’iszen, éppen az kellett Gregoricsnak, hogy örökké
töprengjen, tépelődjék. Hogyan történhetett ez? Nem ettél
szívecském valami ártalmas gombát?</p>
<p>Gyuri a fejét rázta.</p>
<p>– Nem ettem apabácsika. (Ez volt az új czím. Az «apát» fölvette,
de a régi «bácsikát» el nem hagyta.)</p>
<p>Hát akkor mit ehetett? Az anyja is váltig találgatta. Talán ez,
talán az? – Meglehet, az eczet volt megromolva az ételben. (Mit is
főztünk csak azon a napon?) De az se lehetetlen, hogy a rézedény
volt tisztátalan. Gregorics keserűen rázta a fejét. <span class=
"pagenum"><a name="Page_56" id="Page_56">-56-</a></span></p>
<p>– Ne beszélj bolondokat, Ancsura!</p>
<p>Gregorics mást gondolt, nem közölte gyanúját, de ott volt a
legtitkosabb gondolatai közt, furkálta, emésztette, álmát, étvágyát
rontotta. Gregorics testvéreire gondolt. Azoknak a keze ez. Az
örökségért kinyujtott kéz ez.</p>
<p>Most már örökre vége volt a terveinek: adoptálni a fiút, megadni
neki a nevet és a vagyont.</p>
<p>– Nem, nem. Az életébe kerülhetne, megölnék, ha az útjukba
állítanám. Tehát nem állítom az útjukba.</p>
<p>Reszketett a gyerekért, de nem merte szeretni többé.</p>
<p>Megállapított egy új rendszert. A védelem taktikáját. És az
kegyetlen és bolond taktika volt. Ráparancsolt a fölébredt fiúra,
hogy szólítsa őt ezentúl tekintetes úrnak és ne szeresse többé.</p>
<p>– Az csak afféle tréfa volt, – mondá – hogy apádra játszottam
magamat. Megértetted-e?</p>
<p>A fiúcska szemeiből kibugygyantak erre a szóra a könyek.</p>
<p>Az öreg Gregorics reszketett, lehajolt, lecsókolta a könyeit és
a hangja véghetetlenül szomorú volt.</p>
<p>– El ne mondd senkinek, hogy megcsókoltalak. Mert nagy
veszedelem érne, ha megtudnák.</p>
<p>Valóságos óvatossági hóbortba esett. Kupeczkyt odavette a házhoz
és annak éjjel-nappal ügyelnie kellett a fiúra s minden ételt előbb
megkóstolni. Ha a fiú kiment a zárt kapujú házból, előbb
levetkőztették otthon, a bársonyzekét meg a csinos lakkczipőket
lehúzták róla, hadd szaladgáljon odakünn mezitláb, rongyosan (külön
ócska, piszkos ruhát szereztek be erre), hadd kérdezgessék a
városban:</p>
<p>– Ki ez a kis csirkefogó? <span class="pagenum"><a name=
"Page_57" id="Page_57">-57-</a></span></p>
<p>S hadd felelgessék, akik tudják: «A Gregorics szakácsnéjáé.»</p>
<p>Sőt, hogy teljesen elaltassa a rokonokat, a Mari testvére,
férjezett Panyókiné egyik fiacskáját felkarolta, hogy ő fogja
oskoláztatni. El is vitte Bécsbe a Teréziánumba, tartotta úri
fénynyel, herczegek, grófok gyermekei közt, a többi unokaöcscsöknek
is egyre küldözgette az ajándékokat, úgy, hogy a Gregoricsok, akik
soha se szerették Pál öcscsüket, kezdtek vele apránkint
kibékülni.</p>
<p>– Nem rossz ember, – mondogatták – csak nagy szamár.</p>
<p>Magát a kis Gyurit, mikor megjött a latin iskolák sora,
elküldték messze eső országrészekbe, Szegedre, Kolozsvárra, ahova a
rokonok ármánya el nem érhet. Ilyenkor Kupeczky is eltűnt a
városból nagy titokban. Pedig bizony kimehetne akár dobszóval, a
kutya se kérdezné, hova megy.</p>
<p>Kétségkívül volt valami túlzás e roppant elővigyázatban. De hisz
éppen a túlzások képezték a Gregorics Pál alapjellemét. Örökké a
határmesgyén járt. Ha valami bátor dologra adta magát, merészebb
volt az ördögnél s ha megszállotta a félelem, ezer rémet látott
elősuhogni minden szögletből. A szeretete is túlzott volt a Gyuri
iránt, a félelme is túlzott volt a Gyuri miatt, de erről ő nem
tehetett.</p>
<p>Míg a fiú szépen fejlődött és kitűnő sikerrel végzett osztályt
osztály után, azalatt a vörös esernyős emberke kezdte a fekvőségeit
eladogatni. Azt beszélte, hogy egy nagy birtokot vett
Csehországban. Ennek a vételárához el kellett adnia a bécsi
bérházat, nemsokára azután valami czukorgyárat épített a cseh
birtokán, mire vevőt kellett keresni a privoreczi jószágára. Akadt
is rá mingyárt egy gazdag <span class="pagenum"><a name="Page_58"
id="Page_58">-58-</a></span> kassai kereskedő. Volt mindebben
valami rejtélyes, titokzatos, hogy a kis vörös emberke most öreg
korában ilyen nagy változásokba ereszkedik. Egy szép napon a
beszterczei házát is átiratta Wibra Annára. És a kis emberke olyan
víg volt, olyan fürge, megelégedett volt, mint azelőtt soha. Ujra
járt a társaságokba, érdeklődött, fecsegett, kellemeztette magát,
felváltva ebédelgetett a testvéreinél, czélzásokat ejtve el itt is,
ott is: «Hiszen nem viszem el a hátamon a másvilágra, amim van.»
Ujra látogatni kezdte az asszonyokat, akiknek hasztalanul udvarolt
fiatal korában, azonfelül gyakran utazott el kopott esernyőjével a
hóna alatt, melyet soha el nem hagyott, hetekre, hónapokra. A
városban már nem igen törődtek ezzel: «Bizonyosan a cseh birtokaira
ment az öreg.»</p>
<p>Ezekről a cseh birtokokról keveset beszélt, pedig kivált a
testvérek sok érdeklődést mutattak. Egyik-másik ajánlkozott is,
hogy szeretné egyszer elkísérni, mert még nem látta Csehországot
stb., de Pál úr mindíg ki tudott siklani a kérdések alól s
egyáltalában nem látszott sokat foglalkozni elméjében ezzel a
birtokával.</p>
<p>Amit annál is inkább megtehetett, mert nem volt ő neki egyéb
cseh földje, csak amennyit a körme alatt hozott egyszer
Karlsbadból, ahol a veséjét gyógyítgatta. Az egész csehországi
birtok csak a rokonok számára volt kigondolva.</p>
<p>Gregorics Pál egyszerűen pénzzé fordította mindenét, hogy egy
bankba tehesse és odaadhassa a fiának. Egy bankutalvány lesz az
öröksége, egy darabka papiros, amit senki se lát, amit a
mellényzsebébe eltehet s mégis gazdag ember lesz belőle. Szépen,
okosan volt kigondolva. Nem is a cseh birtokaira <span class=
"pagenum"><a name="Page_59" id="Page_59">-59-</a></span> utazgatott
tehát, hanem azokba a városokba, ahol Gyuri tanulgatott az ő öreg
mentorával.</p>
<p>Ezek voltak az ő boldog hetei, az egyedüli verőfény életében,
amikor szabadon szerethette a gyereket, akiből csinos, súgár
termetű diák lett, első eminens az osztályban s jellemre,
magaviseletre is kiváló társai közt.</p>
<p>Az öreg hetekig ott maradt egyhuzamban «Mátyás városában» (ahogy
Szegedet nevezik) s kigyönyörködte magát a Wibra Gyuriban. Gyakorta
lehetett őket látni sétálgatva a Tiszaparton s amint Kupeczkyvel
meg a Gyurival tótul beszélgetének, minden élő lélek megfordult a
csodálatos hangok hallatára, hogy miféle szerzet, a babiloni torony
melyik megkompolyodott nyelvű építőmunkásának a származékai?</p>
<p>Gregorics ilyenkor csak a fiúnak élt. Az utolsó leczkeóra után
ott várta már az iskola kapujában s a fiú szeretettel futott feléje
– pedig a gonosz nebulók, kikről azt hinné az ember, hogy az eszük
a pige-játékon és a labdán kívül nem vet más világi dolgokra,
eleget csúfolódtak vele a vörös emberke miatt. Azt beszélték, hogy
az maga a pokolbeli sátán, ő készíti Wibra Gyuri penzumait, ő önti
a fejébe egy varázsmondattal a feladott leczkét, könnyű így első
eminensnek lenni. Volt olyan gézengúz is, aki mennyre-földre
esküdözött, hogy a rejtélyes öregnek lólába van, ha a csizmáját
leveti. A rongyos vörös esernyőnek is, melyet mindig magával
hordott, valami varázslatos tulajdonságát képzelték, olyanformát,
mint az Aladin lámpájáé lehetett. Parocsányi Pista, aki a legjobb
verselő volt a klasszisban, egy disztichont is írt a vörös
esernyőre, melyet gyakran szavaltak az első eminens bosszantására
az <span class="pagenum"><a name="Page_60" id=
"Page_60">-60-</a></span> irígyei. De meg is kapta érte Parocsányi
a honoráriumot Wibra Gyuritól, olyan nyaklevest, hogy orrán, száján
vér buggyant ki.</p>
<p>A Gyuri fiút ezentúl bosszantani kezdte a rongyos vörös ernyő,
mely nevetségessé tette osztálytársai előtt az «apabácsit» s egy
nap maga is előhozta Gregoricsnak:</p>
<p>– Bizony vehetne már apabácsi egy új esernyőt.</p>
<p>Az öreg úr furfangosan mosolygott:</p>
<p>– Micsoda? Talán nem tetszik neked az esernyőm, te
mizi-mázi?</p>
<p>– Kinevetik érte az apabácsikát, higyje meg. A diákok már verset
is írtak rá.</p>
<p>– Mondd meg, kis cselédem, a diákoknak, hogy nem mind arany, ami
fénylik, ezt eddig ők is tudják, de tedd még hozzá, hogy némelykor
arany lehet az is, ami nem fénylik. Majd egyszer megérted te ezt.
Majd ha nagy leszesz.</p>
<p>Elgondolkozott egy darabig, szórakozottan piszkálta a csillámló
fövenyt az esernyő nyelével s aztán hozzátette: «Ha majd tied lesz
az ernyő.»</p>
<p>Gyuri egy kedveskedő grimaszt csinált a mozgékony
ajkszögleteivel és arczával.</p>
<p>– Köszönöm szépen apabácsika. Már látom, hogy a névnapomra
szánta… de csak nem a megigért ponny helyett?</p>
<p>És csintalanul kaczagott. Mire az öreg is nevetni kezdett,
megelégedetten simogatva négy-öt szőrszálból álló bajszát. Volt az
ő nevetésében valami ravaszkás, jelentőségteljes, mintha
<i>befelé</i>, a saját lelkének nevetne.</p>
<p>– Nem, nem, a ponnyt megkapod. De biztosítlak, hogy egyszer majd
hozzád kerül az esernyő, és jó lesz a felhők, esők ellen.
<span class="pagenum"><a name="Page_61" id=
"Page_61">-61-</a></span></p>
<p>Milyen makacsság! gondolta Gyuri. Ezek az öreg urak úgy
ragaszkodnak a megszokott tárgyaikhoz és túlbecsülik őket. A
Havránek professzor úr is negyvenegy éve faragja a tollakat egy és
ugyanazon peneczilussal, csak a nyelet és pengét változtatta azóta
néhány izben. Hanem egy epizód a Gyuri fejébe is szeget ütött s
végkép abbanhagyta a kisérleteket az esernyő ellen. Egy nap a
«Sárgára» csónakáztak. A Sárga egy picziny sziget, mely a Maros és
a Tisza összefolyásánál képződött, s ahol a fölséges halpaprikást
főzik a szegedi öreg halászok. Az ifjabbja már nem tud deákul.
Pedig ez az egyetlen étel, aminek a főzéséhez szükséges a deák
nyelv, már természetesen a kecsegén, harcsán, a paprikán és a
Tiszavizen kívül. Így vagyon ez feljegyezve Márton híres
szakács-könyvében s voltaképen oda czéloz, hogy <i>asszony
halpaprikást nem tud főzni</i>, vagy pedig nem lehetetlen, hogy a
szegedi halászok régi hármas regulájára vonatkozik, melyet a
halpaprikások főzésénél idők kezdete óta szem előtt tartottanak:
«habet saporem, colorem et odorem» (Megvan az íze, színe és
illata).</p>
<p>Hát mondom, a Sárgára rándultak ki, Kupeczky, Gregorics és
Gyuri. Amint már a parthoz ért volna a lélekvesztőjük, valami
bolynak nekiment és félre billent. Az éppen felállni akaró
Gregorics megtántorodott, elveszté egyensúlyát, elesett a csónakban
s ijedtében kiejtette az esernyőjét, úgy, hogy az egyenesen a vízbe
pottyant, s az ár szép csendesen vinni kezdte lefelé.</p>
<p>Gregorics felkiáltott: «Jaj az esernyőm!» Arczán síri sápadtság
ömlött el. Szemeiből a rémület beszélt. A két evezős mosolygott, az
öreg Ördög Márton fitymálva jegyzé meg, áttolva pipáját a másik
agyarára: <span class="pagenum"><a name="Page_62" id=
"Page_62">-62-</a></span></p>
<p>– Nem nagy kár érte, nemzetes uram. Nem volt az már való, csak a
<i>búzaembernek</i> a kezébe. (Búzaember a rongyokból
felöltöztetett báb, aki a verebek elijesztésére van hivatva a búzák
között.)</p>
<p>– Száz forint annak, aki visszahozza! – hörögte
kétségbeesetten.</p>
<p>Az evezősök összenéztek, a fiatalabbik, a Börcsök Jancsi kezdte
a csizmáit lehúzni:</p>
<p>– Igazán nem tréfál az úr?</p>
<p>– Itt a száz forint – szólt lelkendezve Gregorics, kihúzva
fekete bőrtárczájából a százas bankjegyet.</p>
<p>Börcsök Jancsi, a szegedi «superek» egyik csinos példánya,
Kupeczky felé fordult.</p>
<p>– Nem bolond ez az úr? – kérdezte a maga lassú tempójában,
mialatt az esernyő csendesen ringott a víz felületén s ment egyre
tovább a lusta magyar Nilus bordás hátán.</p>
<p>– Nem, nem, – felelte Kupeczky, kit szintén csodálkozásba ejtett
a Gregorics különös ragaszkodása az esernyőhöz. – Nem éri meg,
domine spektabilis, becsületemre mondom; nagy bolondság…</p>
<p>– Hamar, hamar – lihegte Gregorics.</p>
<p>Most még csak egy kételye támadt Börcsök Jancsinak:</p>
<p>– Nem hamis az a bankó, nemzetes uram?</p>
<p>– Nem, nem, csak hamar, hamar!</p>
<p>Börcsök Jancsi már ekkorra lehúzta a csizmáit, levetvén a
mándlit, egy szempillanat alatt beugrott a vízbe, mint egy fürge
béka s elkezdett az esernyő után úszni; Ördög Marczi nem győzte
utána kiabálni:</p>
<p>– Nagy szamár vagy Jankó! Mit csinálsz Jankó? Szállj ki Jankó!
Ne kínozd magad ok nélkül. <span class="pagenum"><a name="Page_63"
id="Page_63">-63-</a></span></p>
<p>A megijedt Gregorics hozzáugrott, magánkívül megragadta egyik
kezével a nyakravalóját és fojtogatni kezdte.</p>
<p>– Ne kiabáljon, mert megölöm… mindjárt megölöm. Tönkre akar
tenni?</p>
<p>Ördög Marczi nagy flegmával vette mindezeket.</p>
<p>– No hát mi légyen ez? Csak nem akar az úr megfojtani? Ereszsze
el a kendőmet!</p>
<p>– Hagyja hát a legényt az esernyő után úszni.</p>
<p>– De mikor arravaló a tyúk, hogy oktassa a csirkét –
mentegetőzött Ördög Marczi. – A víznek nagy itt a sebje, utól nem
éri az esernyőt, de minek is, mert eljön magától egy félóra mulva a
«Sárga» túlsó partján, minthogy karikára fordul meg a víz a sziget
körül. Egy félóra alatt kiterítik a halászok túl a nagy ólmos hálót
s az úrnak az esernyője beleszalad egész bizonyosan, még akkor is,
ha valami nagy hal lenyeli addig. Legfeljebb kiveszszük a
hasából.</p>
<p>Úgyis lett, ahogy a vén halász mondta, az esernyő belekerült a
hálóba, s nagy volt öröme Gregoricsnak, mikor ujra kezében
tarthatta kedvencz jószágát. Egész jó szívvel fizette ki a száz
forintot Börcsök Jánosnak, habár csakugyan utól nem érte az
esernyőt, még tetejébe megajándékozta gazdagon a halászokat is –
kik telekürtölték másnap a várost a különös történettel, hogy egy
bolond vén ember száz forintot adott az esernyő kihúzásáért. Ilyen
kövér harcsa se volt már a Tiszában réges-régen. Találgatták szerte
az irigy «fisérek», meg a piaczi kofák.</p>
<p>– Talán aranyból volt az esernyő nyele?</p>
<p>– Volt ördögöt. Fa volt a nyele.</p>
<p>– Talán a vászna lehetett nagyon finom? <span class=
"pagenum"><a name="Page_64" id="Page_64">-64-</a></span></p>
<p>– Ostobaság! Van is száz forintot érő vászon a világon. Piros
kanavász volt, az is rongyos, foltos.</p>
<p>– No hát akkor nem is úgy volt az.</p>
<p>– Pedig biz’ az úgy volt.</p>
<p>Maga Kupeczky is megszólta érte Gregoricsot a Gyuri előtt, nagy
bizalmasan:</p>
<p>– Fogadni mernék rá, hogy az öregnek a kobakjában eltört valami
sróf.</p>
<p>– Szeszélyes ember, de jó ember – mentegette Gyuri. – Ki tudja,
milyen emlékek kötik az esernyőjéhez? <span class=
"pagenum"><a name="Page_65" id="Page_65">-65-</a></span></p>
<div class="chapter">
<h3>GREGORICS PÁL HALÁLA ÉS HAGYATÉKA.</h3>
</div>
<p>Az eset egyébiránt csak később, évek mulva nyert jelentőségében,
mikor már senki sem emlékezett rá, mikor már Gyuri is elfelejtette,
Kupeczkynek pedig éppenséggel nem juthatott többé eszébe, mert az
öreg mentort arra a villámként lecsapott hírre, amit a sürgöny
hozott egy napon Beszterczebányáról, hogy Gregorics Pál meghalt,
egyszerre kilelte a hideg, maga is ágyba feküdt és így szólt zokogó
tanítványához:</p>
<p>– Meghalok, Gyuri. Érzem, hogy meghalok. Gregorics tartotta
bennem a lelket. Azaz én tartottam a lelkemet az ő kedveért, de
mostan kieresztem. Végem van. Nem tudom, mi lesz belőled, szegény
fiú! Gondoskodott-e rólad Gregorics? De én rólam nem gondoskodott.
Hiába minden, érzem, hogy meghalok. Fogadni mernék.</p>
<p>És megnyerte volna a fogadást, mert az öregre csakugyan olyan
leverőleg hatott a Gregorics halála és a későbbi hírek, hogy soha
többé fel nem kelt az ágyból. A temetésre hazautazott Gyurit egy
hét mulva értesíté a gazdasszonya, hogy a mentor is meghalt,
küldjenek temetési költséget.</p>
<p>De mi volt a Kupeczky halála a Gregoricséhoz képest? A vén
molyra csakugyan nem volt többé <span class="pagenum"><a name=
"Page_66" id="Page_66">-66-</a></span> szükség, jól tette, hogy
elment, nem igen vette azt most észre senki. Szépen, szerényen
vonult el a másvilágra, ahogy illik, míg élt, se zavart sok vizet.
Itt volt, elment, punktum. Hanem Gregorics Pál ezt a dolgot is
czifrán csinálta.</p>
<p>Éppen zöldcsütörtökön történt, hogy az öreg úgy déltájban
gyomorgörcsökről kezdett panaszkodni, nagyon elsápadt és nagy
fájdalmakat érzett, lefeküdt, melegített zabzsacskókat kért a
gyomrára. Ancsura behozta a zabot és megigazgatta a vánkosait.
Gyomorgörcsei csillapodtak egy kissé, de rettenetes bágyadtság
fogta el, egész estig aludt.</p>
<p>Este felnyitotta a szemeit és így szólott:</p>
<p>– Add ide Ancsura az esernyőmet, tedd ide a fejem alá. Így ni,
most már jobban érzem magamat.</p>
<p>Egy piczinyt elaludt ismét, de csakhamar felriadt eltorzult
arczczal.</p>
<p>– Borzasztó álmom volt, Ancsura. Azt álmodtam, hogy ló lettem s
elvittek a vásárra. Eljöttek a bátyáim, az unokaöcséim és alkudtak
rám. Én pedig szepegtem, hogy melyik vesz meg. A Boldizsár bátyám
felnyitotta a szájamat, megnézte a fogaimat és így szólt: «Nem való
ez már semmire, csak a bőre ér öt forintot.» Amint így alkudoznak
felettem, odajön egy kaszás ember, megveregeti a lapoczkámat. Jaj,
még most is fáj tőle az oldalom. Érzem Ancsura, itt veregetett meg.
«Enyém a ló – mondá, – én megveszem.» Ránéztem a kaszás emberre,
hát a halál volt. De a kötőféket nem adom – ellenkezett a gazdám.
«Úgy se baj, – hagyta rá a kaszás ember, – majd hozok én mindjárt
egy kötőféket a szomszéd boltból, várjon rám, mindjárt jövök.» Erre
ébredtem fel, Ancsura. Borzasztó ez! <span class="pagenum"><a name=
"Page_67" id="Page_67">-67-</a></span></p>
<p>A rőt hajszálai égnek álltak s a halántékán halálos verejték
gyöngyözött. Ancsura egy kendővel törülgette.</p>
<p>– Ostobaság, higyje meg, hogy ostobaság. Az álom nem az égből
jön, hanem a gyomorból.</p>
<p>– Nem, nem – nyögdécselte a beteg, – érzem, hogy végem van,
érzem. Csak annyi időm van Ancsura, míg az a kötőféket elhozza. Ne
vigasztalj engem, nem szeretem az üres fecsegéseket, hanem adj
hamar tintát, papirost, egy sürgönyt teszek fel a fiúnak, Gyurinak,
hogy rögtön jőjjön haza. A gyereket bevárom. Igen, bevárom.</p>
<p>Odatoltak neki egy asztalt s gyorsan, erőteljesen leírta egy
papirra: «Jőjj gyorsan haza, az apabácsika haldoklik, valamit át
akar neked adni. Anyád.»</p>
<p>– Azonnal vigye az inas a sürgönyt!</p>
<p>Nyugtalan volt, míg az inas haza nem jött. Háromszor is
kérdezte. Végre hazajött, de rossz hírrel. A táviró-hivatal már be
volt csukva, nem lehetett a sürgönyt feladni.</p>
<p>No semmi az, majd feladjuk reggel. Az úr úgyis csak képzelődik,
nem lesz semmi baja, hanem annyira ideges, hogy nem szabad
felbosszantani. Mondja csak odabent, hogy a sürgöny elment.</p>
<p>Ez a hazugság megnyugtatta, egészen megkönnyebbült. Kiszámította
magának, hogy mikorra jöhet meg a fiú. Holnapután délre bizonyosan
itt lesz.</p>
<p>Csendesen aludta át az éjet, reggelre fölkelt, nagyon sápadt
volt, nagyon gyenge, de feljárt, tett-vett, rakosgatott a
fiókjában, régi emlékei közt. Ancsura azt gondolta magában:
«Fölösleges a sürgönyt elküldenem, nem lesz semmi baja, már most is
jobban van, egy pár nap alatt helyre jön.» <span class=
"pagenum"><a name="Page_68" id="Page_68">-68-</a></span></p>
<p>Egész nap csetlett-botlott, délután bezárkózott irószobájába,
megivott egy üveg tokaji aszút és folytonosan írt. Ancsura
egyetlen-egyszer kérezkedett be hozzá, megtudni, nincs-e valamire
szüksége?</p>
<p>– Nincs.</p>
<p>– Nem fáj-e valamije?</p>
<p>– Az oldalom fáj, az a hely fáj, ahol a kaszás ember
megveregetett álmomban. Odabenn fáj valami.</p>
<p>– Nagyon fáj?</p>
<p>– Nagyon.</p>
<p>– Ne küldjek orvosért?</p>
<p>– Ne.</p>
<p>Estefelé elhivatta a közjegyzőt, Sztolarik János urat. Nagyon
víg volt, mikor a közjegyző jött, még nevetett is. Leültette és még
egy üveg tokajit hozatott.</p>
<p>– A februári termésből, Ancsura.</p>
<p>Ez még az apjától maradt rá, a híres borkereskedőtől, abból az
időből való bor volt, amikor kétszer szüreteltek Tokajban: egyszer
februárban, egyszer októberben. Csak a királyok isznak olyat.</p>
<p>A «februári termés» az előbbi évben korán beállott tél miatt
künn volt a tőkén egész tavaszig. Képzelhető, hogy a megtépedt
szőlőnek micsoda sajátságos finom és erős leve lett. A megboldogult
Gregorics «Lebensretter»-nek nevezte ezt az italt, váltig
mondogatván: «Ha az öngyilkos két kupiczányit iszik meg belőle az
aktus előtt, ha nőtlen, násznagyot fut keresni, ha nős: prókátort.»
(Vagy nősülni, vagy válni akar, de meghalni nem.)</p>
<p>Koczczintottak az erős eszencziával.</p>
<p>Gregorics a nyelvével csettentett.</p>
<p>– Pokoli jó. Ebből ivott keresztapám a születésem napján. Ez
volt a kezdet, most én is ezzel szegem be a véget. <span class=
"pagenum"><a name="Page_69" id="Page_69">-69-</a></span></p>
<p>Azután ujra koczczintottak. A közjegyzőnek is ízlett a bor.
Gregorics úr egy bepecsételt iratnyalábot húzott ki a zsebéből:</p>
<p>– Ebben a végrendeletem van, Sztolarik úr. Azért hivattam, hogy
átadjam megőrzés végett.</p>
<p>A kezeit dörzsölte és nevetett:</p>
<p>– Lesz benne czifra dolog is.</p>
<p>– Korán van ez még – jegyzé meg Sztolarik úr, átvéve az iratot.
– Minek siet úgy?</p>
<p>Gregorics úr bágyadtan mosolygott.</p>
<p>– Azt már én jobban tudom, mint ön, Sztolarik úr. De igyék még
egy kupiczával, igyék még. Hagyjuk a halált. Az most a kötőfékre
alkuszik. Érdekesebb az, Sztolarik úr, hogy miképen jutott az én
apám ehhez a borhoz. Az igen csinos dolog.</p>
<p>– Kiváncsi vagyok rá, Gregorics úr.</p>
<p>– Hja, az én apám nagy selyma volt. Furfanggal dolgozott, ahol
az egyenes út nem használt. Valamit én is örököltem ebből a
furfangból. De az nem az igazi. Ami egyébiránt úgy is mindegy. Egy
nábob lakott Zemplénben, egy nagyon gazdag gróf, aki amellett nagy
szamár volt. Azaz, hogy csak jó szívű ember volt, szívesen okozott
másoknak örömet. Hát ’iszen éppen azért volt nagy szamár. Az apám
borokat szokott vásárolni tőle s ha jó vásárt csináltak, mindig
megkinálta ebből a nektárból egy liliputi pohárkával. Mint
szenvedélyes borkereskedő, természetes, hogy egyre molesztálta a
grófot, adjon el belőle vagy két akót, de az hallani se akart róla:
«Ferencz császárnak sincs annyi pénze, hogy azt megvehesse.» Hát
egyszer, amint éppen ily áldomást innának a lebensretterből, csak
elkezd az én megboldogultam sopánkodni: «Oh, de felséges nedv, oh,
de remek jószág, jaj ha a szegény beteg feleségem <span class=
"pagenum"><a name="Page_70" id="Page_70">-70-</a></span> ebből
ihatna naponként, ha csak egy gyűszűnyivel vagy két hétig, tudom,
helyre jönne.» Mire elérzékenyült a nemes gróf és legott hivatta a
pinczemesterét, parancsolván: «Töltesse meg a Gregorics úr kulacsát
a «lebensretter» hordóból.» Rá néhány napra vendégei jöttek a
grófnak, csinos úri dámák, meg akarta őket kinálni a konty alá való
tündéritalból, jelenti azonban a pinczemester: «Nincs már abból egy
csöpp se.» – Hát hova tette? – riadt fel a gróf csodálkozva. «Mind
bele ment a Gregorics kulacsába, még elég se volt.» Az öregem
ugyanis egy három akós kulacsot csináltatott itthon a Pivák
kádárnál (az öreg Pivák még ma is él és emlékszik rá), azt vitte el
külön béresszekéren Zemplénbe, hogy ezen az úton jusson a borhoz.
Hanem igaz-e, hogy nagyon jó? No igyék még az útra Sztolarik úr egy
kupiczával.</p>
<p>Amint a közjegyző elment, behítta a Matykó inast.</p>
<p>– Eredj el rögtön a kolompárhoz és végy meg nála egy üstöt.
Aztán keress nekem akármi pénzért két kőművest. De el ne mondd
senkinek a világon, hogy miben jársz.</p>
<p>Hej pedig éppen ez volt a Matykó gyenge oldala. Csak legalább
meg ne tiltották volna. Akkor még talán lehetséges volna
hallgatni.</p>
<p>– Gyorsan járj, gyorsan végezz! Itt legyen az egyik lábad.</p>
<p>Gyertyagyujtás előtt ott voltak a kőművesek is, az üst is.</p>
<p>Gregorics Pál behítta a két mesterembert a legbelsőbb szobájába
és gondosan becsukta az ajtókat.</p>
<p>– Tudnak-e kendtek hallgatni? <span class="pagenum"><a name=
"Page_71" id="Page_71">-71-</a></span></p>
<p>A kőművesek összenéztek, gondolkoztak, végre felelte az
idősebbik:</p>
<p>– Hát hallgatni csak tud az ember, hiszen mindjárt azon kezdi,
mikor a világra kerül.</p>
<p>– És addig nem is nehéz, amíg beszélni meg nem tanul.</p>
<p>– Azután is meg lehet vele próbálkozni, – mondá a fiatalabb
kőműves, – ha érdemes.</p>
<p>– Hát érdemes. Ötven-ötven forintot kapnak, ha ma éjjel egy
olyan nyílást építenek a közfalba, amiben egy üst elfér és azt úgy
elcsinálják, hogy nem lehet ráösmerni.</p>
<p>– Csak ennyi?</p>
<p>– Csakis ennyi. S azontúl minden esztendőben ötven-ötven forint
jár ki a ház gazdájától, amíg hallgatnak a dolog felől.</p>
<p>A kőművesek újra összenéztek és felelte az idősebbik:</p>
<p>– Megcsináljuk. Hol kell a munkát végezni?</p>
<p>– Majd elvezetem.</p>
<p>Gregorics egy rozsdás kulcsot akasztott le a szögről, aztán elől
eresztvén a munkásokat, kiment velük az udvarra, pedig terhére
esett a járás.</p>
<p>– Jőjjenek utánam.</p>
<p>Végig ment a kerten. A kert háta mögött állt a «Libanon», egy
kis kő házikó két holdas telekkel, mely tele volt ültetve
almafákkal. Fölséges zamatú almák termettek itt. Ezeknek a kedvéért
vette meg Gregorics az özvegy papnétól és a kis Gyurinak
ajándékozta, mindjárt a nevére is írták. Míg itthon volt Gyuri, ő
tanyázott benne Kupeczkyvel, azóta lakatlan, elhagyatott.</p>
<p>A kis házikóba vezette Gregorics a kőműveseket, kijelölvén a
helyet a kőfalban, ahová a fülkét <span class="pagenum"><a name=
"Page_72" id="Page_72">-72-</a></span> vájják, meghagyván nekik,
hogy ha készen lesznek, jőjjenek el érte, hogy akkor elvihessék a
katlant – annak a befalazásánál jelen akar lenni ő maga egész
végig.</p>
<p>Éjfélre készen volt a lyuk. A kőművesek eljöttek és
megkopogtatták az ablakot. Gregorics beeresztette őket. Már akkor a
szoba közepén állt a katlan. Nem látszott a tetején semmi, csak
fürészpor, de azért szörnyű nehéz volt, alig bírta vinni két erős
kőműves. Belül volt, ami volt.</p>
<p>Gregorics mindenütt a nyomukban ment. Aztán el nem mozdult
addig, míg csak be nem építették, míg csak be nem malterozták.</p>
<p>– Ha holnap bemeszelteti az úr, az ördög se találna rá
holnapután.</p>
<p>– Meg vagyok elégedve – mondá Gregorics Pál és kifizette nekik
az igért összegeket.</p>
<p>– Most már elmehetnek.</p>
<p>Az öregebb kőműves csodálkozni látszott, hogy ilyen könnyen
eleresztik.</p>
<p>– Azelőtt máskép ment az efféle, – mondá némi fitymálással. –
Olvastam is, hallottam is ilyen dolgokról. Azelőtt rendesen
kiszuratták ilyen alkalmakkor a kőművesek szemeit, hogy ők se
találhassanak többé oda, de az is igaz, hogy nem ötven forintot
adtak érte, százszor annyit.</p>
<p>– Az még a régi jó világban volt! – sóhajtott fel a másik.</p>
<p>De Gregorics Pál nem állott velök többé szóba, bezárta a házikó
erős tölgyfaajtaját és haza ment, lefeküdni.</p>
<p>Reggelre megint fölléptek a gyomorgörcsök, ordított, sokat
szenvedett fájdalmában. A borostyáncsöppek és a hasára rakott
mustárpapir csak pillanatnyira <span class="pagenum"><a name=
"Page_73" id="Page_73">-73-</a></span> csillapították. Rettenetes
bágyadt lett és a szeme karikáiban valami tompa, kisérteties homály
jelent meg. Nyögött, sziszegett és csak egyszer-egyszer mutatott
érdeklődést a külső világ iránt.</p>
<p>– Jó ebédet készíts Ancsura, jó ebédet. Mákos csík is legyen,
mert a fiú megjön délre.</p>
<p>Egy fél óra mulva újra odaszólt Ancsurának:</p>
<p>– Mézzel legyen a mákos csík Ancsura, mert a fiú úgy
szereti.</p>
<p>Maga számára savanyú vizet kért, folyton ivott, egyszerre
felhajtott egy egész üveg savanyú vizet, nagyon jól esett neki,
rettenetes belső forrósága lehetett.</p>
<p>Déltájban még erősebbek lettek a görcsök s vért kezdett hányni.
Ancsura megijedt, sírásra fakadt. Kérdezte, ne küldjön-e orvosért,
vagy papért?</p>
<p>Gregorics a fejét rázta.</p>
<p>– Nem, nem. Én már kész vagyok. Mindenem rendben van. Csak még a
fiút várom. Hány óra most?</p>
<p>Éppen a déli harang kondult meg a székes templomban.</p>
<p>– Ilyenkor jön meg a postakocsi az utasokkal Eredj, mondd meg
Matykónak, álljon ki a kapu elé, várja be Gyurit, hogy behozza a
táskáját.</p>
<p>Ancsura a kezeit tördelte kétségbeesésében. Bevallja-e, hogy a
sürgönyt nem küldte el a fiúnak? Istenem, milyen nehezen várja.</p>
<p>Nem merte bevallani, inkább csak folytatta az alakoskodást, hogy
jól van, kiküldi Matyit.</p>
<p>De a beteg egyre türelmetlenebb lett:</p>
<p>– Vidd ki Matyinak a tülköt Ancsura. (Egy óriási szarv lógott
zöld zsinóron felakasztva a falon.) Fújjon bele, mikor a fiú
megérkezik, hogy azzal is elébb tudjam. <span class=
"pagenum"><a name="Page_74" id="Page_74">-74-</a></span></p>
<p>Hát biz’ a szarvat is le kellett venni és kivinni, de Ancsura
mostan még kevésbbé merte megvallani a mulasztását.</p>
<p>A beteg elcsendesedett ezután, nem nyögött, nem szuszogott,
hanem figyelt, föl-fölemelve a fejét a párnákról és a fejéhez
támasztott kopott esernyő nyelét megsimogatva a kezével, mintha
enyhülést szerezne neki.</p>
<p>– Nyisd ki az ablakot, Ancsura, hogy meghalljam a Matykó
tülkölését.</p>
<p>A kinyitott ablakon beözönlött a napsugár s a lengedező szél
mámorító akáczillatot hajtott maga előtt. Gregorics beszítta és a
lelkének egy réges-régen eltompult érzékét még egyszer
fölbirizgálta a napsugár és akáczillat.</p>
<p>– Simogasd meg a homlokomat, Ancsura, a tenyereddel, – lihegte
alig hallhatóan – hadd érezzek még egyszer asszonyi kezet a
testemen.</p>
<p>Behúnyta a szemét, míg Ancsura rajta tartotta kezét a
halántékain, úgy látszott, mintha jól esne neki, hogy a feje pántok
között van. Egy csepp forróság se mutatkozott a homlokán, még
inkább hideg volt és száraz, nem volt meg a bőrnek a rendes
nedvessége, szinte porzott, hámlott.</p>
<p>A beteg sóhajtott:</p>
<p>– Nem elég sima a kezed, nem elég… El van durvulva a kezed,
Ancsura!</p>
<p>Azután hozzátette:</p>
<p>– Hanem a fiúcskáé, az olyan puha és olyan meleg…</p>
<p>Mosolygott bágyadtan és újra kinyitotta a szemeit:</p>
<p>– Semmit se hallottál?… Pszt! Mintha tülkölne a Matykó…
<span class="pagenum"><a name="Page_75" id=
"Page_75">-75-</a></span></p>
<p>– Nem gondolom, semmit se hallok.</p>
<p>Gregorics ingerülten mutogatott kezeivel a másik szobába:</p>
<p>– Az a kutya óra zörög ott, az zavar, az bosszant. Állítsd meg
Ancsura hamar, hamar…</p>
<p>Egy ősi óra ketyegett a szomszéd szobában a szekrény tetején.
Szép óra volt, még a Gregorics apja vette, mikor egy Szentiványit
liczitáltak Gömörben. Ébenfa előcsarnokot ábrázolt két alabástrom
oszloppal, aranyos lépcsősorompókkal s az előcsarnokban egy nagy
karikájú inga lóbálódzott az egyik faltól a másikhoz, tompa,
recsegős ketyegéssel.</p>
<p>Ancsura egy székre állott, felágaskodván, megállította az
ingát.</p>
<p>Ebben a pillanatban egy hörgő kiáltás hallatszott a beállott
csendben, egy idétlen, érthetetlen hang, mintha azt kiáltaná
fuldokolva: «Hallom a tülköt, hallom», aztán újra egy hörgés és egy
zuhanás.</p>
<p>Ancsura leugrott és a hálószobába rohant. Már akkor minden
csöndes volt, az ágy el volt öntve vérrel s Gregorics ott feküdt
meghalva, fehéren, nyitott, merev szemekkel. Egyik keze lelógott és
az esernyőt tartotta görcsösen.</p>
<p>Így ért véget a szegény Gregorics Pál. A rokonok és szomszédok
közt gyorsan hire futott a halálának. A városi orvos
gyomorfekélyből származottnak mondotta a halálát. Valami olyat
kotyogott latin szavakkal megtarkítva, hogy a gyomorfal átlyukadt,
innen a vérömlés s ha előbb hivatták volna, segíthetett volna a
dolgon. Boldizsár testvér csakhamar ott termett, valamint Gáspár is
az összes gyerekeivel. Ellenben Panyókiné (szül. Gregorics
Eszmeralda), a megboldogultnak legidősebb féltestvére, <span class=
"pagenum"><a name="Page_76" id="Page_76">-76-</a></span> ki nyáron
falun lakott és csak estefelé értesült a szomorú esetről,
kétségbeesetten ordított fel:</p>
<p>– Milyen csapás, milyen csapás, hogy nyáron kellett meghalnia!
Mindig imádkoztam, hogy télen haljon meg és ne nyáron s íme mégis
most halt meg. Hát érdemes a mai világban imádkozni? Istenem,
milyen csapás! Az a két tolvaj mindent ellop azalatt én előlem.</p>
<p>Rögtön befogatott, nagy lóhalálában ment, csak éjjel ért oda,
mikor már Boldizsár és Gáspár átkutattak, összeturkáltak mindent,
átvéve teljesen az uralkodást, még Ancsurát is kikergették. Hiába
ellenkezett a jámbor lélek, hogy övé a ház, az ő nevére van írva,
itt ő az úr.</p>
<p>– Csak a négy fal a magáé – feleselt vele Gáspár úr. – Azt majd
megkapja. Minden egyéb a mienk. Nincs itt semmi keresete egy
tisztátalan életü személynek! Takarodjék innen!</p>
<p>Gáspár fiskális volt és bőbeszédű ember, dehogy bírt volna vele
Ancsura. Csak sírt, sírt, aztán vette a kendőjét, ládáját, batyuit
és áthurczolkodott a Matykó anyjához, de előbb még a holmiját is
átmotozták az istentelen Gregoricsok, nem visz-e közte kincseket,
takarékpénztári könyveket s más effélét.</p>
<p>Harmadnap eltemették Gregorics Pált. Sovány, szegényes temetés
volt, senki se sírt, csak a szegény Ancsura, aki közel se mert
menni a koporsóhoz a gonosz rokonság miatt, hanem csak úgy hátul
ódalgott valahol. A fiú nem jött meg Szegedről. (Jobb is, hogy
elkésett, mert talán még az udvarból is kilökdösték volna.) De ha
hátul volt is Ancsura, mégis csak őt nézték, szembetűnt
mindenkinek; a nagy, urias Gregorics-ház, mely ő rája maradt, még
sokkalta jobban s amint véletlenül elejtette a könnyáztatott
<span class="pagenum"><a name="Page_77" id=
"Page_77">-77-</a></span> zsebkendőjét, a gyászgyülekezet
valamennyi özvegy embere (köztük egy tanácsbeli is) rohant azt
felemelni.</p>
<p>A leesett kendő volt a mértéke annak, hogy ő mennyit emelkedett
az emberi véleményekben a mai nappal.</p>
<p>Harmadnap összegyült az egész rokonság Sztolarik közjegyzőnél,
ahol a végrendeletet felbontották. Hát biz’ ez egy kicsit furcsa
volt.</p>
<p>A magyar tudós akadémiának hagyott az öreg kétezer forintot.</p>
<p>Hagyott továbbá mindazon nőszemélyeknek, akiket jobban ismert,
vagy akikhez eljárogatott valamikor, vagy akiknek udvarolt,
egyenként két-két ezer forintot. S ilyen asszonyságot névszerint
kilenczet sorolt fel, a hagyományozott összeget pedig, húszezer
forintot o. é.-ben odacsatolta készpénzben a végrendelethez,
Sztolarik közjegyzőt bízva meg annak kiosztásával.</p>
<p>A rokonok lélegzetelfojtva hallgattak idáig s Boldizsár testvér,
vagy néha Gáspár testvér, az egyes tételeknél kifejezték
megnyugvásukat egy fejbólintással, esetleg valamely ilyenforma
közbeszólással:</p>
<p>– Hát ez is helyes.</p>
<p>– Méltányos.</p>
<p>– Isten neki.</p>
<p>– Jól tette.</p>
<p>Csak Panyókiné vigyorgott gúnyosan, mikor a kilencz asszony neve
elhangzott.</p>
<p>– Ah no! De különös… de különös!</p>
<p>Boldizsár testvér, aki azt tartotta, hogy nem érdemes a
kicsinységeken fennakadni (hiszen teljes életében bolond volt a
megboldogult Pali), nagylelkűségét fitogtatva kiáltott fel:
<span class="pagenum"><a name="Page_78" id=
"Page_78">-78-</a></span></p>
<p>– Tessék tovább olvasni közjegyző úr!</p>
<p>A közjegyző kurtán felelte:</p>
<p>– Nincs tovább.</p>
<p>A csodálkozás felszisszenése hangzott. Egyszerre a
végrendelethez rohantak.</p>
<p>– Az lehetetlen.</p>
<p>A közjegyző vállat vont:</p>
<p>– Pedig egy betű sincs több.</p>
<p>– De hát a többi vagyona? A csehországi uradalom?</p>
<p>– Arról nem végrendelkezik. Én csak annyit olvashatok, amennyi
írva vagyon. Ezt az egyet beláthatják az urak.</p>
<p>– Megfoghatatlan! – hörögte Gregorics Gáspár.</p>
<p>– Az egészben az a különös, – vélte Boldizsár, – hogy a
szakácsnéjáról és annak a porontyáról nem emlékezik meg, pedig az
egész világ belát a szita alá.</p>
<p>– Igen, igen, – bizonyítá Gáspár – ebben valami turpisság
van.</p>
<p>A közjegyző sietett őket megnyugtatni:</p>
<p>– Az végre is mindegy az uraknak. Ami vagyontöbblet van, az
mindenesetre a testvéreké.</p>
<p>– Igen, igen, – jegyzé meg Gáspár – ami az ingatlant illeti. De
hol a készpénz? Mert sok, igen sok készpénzének kellett lennie.
Félek, hogy ezzel valami suskus történt.</p>
<p>Panyókiné gyanakodva nézett a testvéreire. <span class=
"pagenum"><a name="Page_79" id="Page_79">-79-</a></span></p>
<div class="chapter">
<h3>A KAPZSI GREGORICSOK.</h3>
</div>
<p>A végrendelet tartalma csakhamar kiszivárgott az előkelő helyi
körökbe és roppant megbotránkozást keltett az egyszerű patriarkális
szalónokban, hol az öreg cseresznyefa zongora felett «Zrinyi Miklós
kirohanása» van felakasztva, ahol a slingelt fehér kendővel
beborított kis asztalkán üres belsejű ezüst gyertyatartók állnak
fényességnek, köztük egy Pöstyénből hozott óriás pohár a pöstyéni
fürdőépületek képeivel s ebben a pohárban orgonavirág
illatozik.</p>
<p>Ah, ezekben a kedves kis szalónokban valóságosan pezsegtek,
forrtak a vélemények.</p>
<p>– Mégis csak rettenetes, amit Gregorics csinált. Mindig
tapintatlan volt, de hogy a halála után is így kompromittáljon
tisztességes úri asszonyokat, akik ősz hajjal immár unokáikat
ringatják (a fele legalább ilyen), az mégis hallatlan dolog.</p>
<p>A kilencz asszonyság erkölcsi pellengérre lett állítva. Az egész
város róluk beszélt, egyik szájból a másikba ment át a nevük s ha
voltak, akik Gregoricsot szidták, olyan is akadt, aki így
szólt:</p>
<p>– Végre is ki tudja, mi volt köztük! Gregorics nagy ördög
lehetett fiatalabb korában. <span class="pagenum"><a name="Page_80"
id="Page_80">-80-</a></span></p>
<p>Sőt azok is, akik föltétlenül elitélték Gregoricsot, ilyenformán
okoskodtak: valami barátságnak mégis csak kellett lenni, hogy
megemlékezett róluk, de az eljárás semmi esetre se gentlemanlike,
még akkor se, ha a legrosszabbat veszszük; sőt az esetben még
nagyobb tapintatlanság.</p>
<p>– Olyan stikli ez, – mondá a városi aljegyző (Vertány Mihály) –
melyért ki kellene a kaszinóból golyózni… azaz ki kellett volna.
Azaz ki lehetne golyózni, ha még élne. Istenemre mondom, ha oda
lesz írva a sírkövére, hogy nemes ember, a saját peniczilusommal
vakarom le.</p>
<p>A főlevéltárnok s egyszersmind a tűzoltóparancsnok, aki
becsületbeli ügyekben húsz év óta dolgozott mint szakértő, egészen
máskép fogta fel az esetet.</p>
<p>– Egyszerű poltronság az egész. Mit az asszonyok? Az asszonyok
csak harminczöt éves korukig számítanak. Ezek pedig mind a
kilenczen matrónák. Mit árt ezeknek egy kis indiskréczió, vagy egy
kis rágalom? A rozsdás aczélpengén nem hagy már a lehellet semmi
foltot. A hernyót is csak olyan fáról szedegetik le, ugy-e,
amelyiknek levele, virágja van, vagy még gyümölcse lesz, a
kiszáradt fákon ott hagyják. Hanem igen is, a férjeket sértette meg
Gregorics, gyávaságot követett el, mivelhogy poltronság, ha olyan
ember sérteget, aki nem képes elégtételt adni. Már pedig Gregorics,
bátran ki merem mondani, nem képes elégtételre. És ebben az egyben
van elhibázva.</p>
<p>Magok a Gregorics-testvérek is jobban meggondolkozva, nagy
csúfságot csaptak városszerte a megboldogultnak kilencz
Flammejáról, mire mindjárt másnap reggel nagy dérrel-durral
beállított a közjegyzőhöz <span class="pagenum"><a name="Page_81"
id="Page_81">-81-</a></span> Vozáry István, kinek a felesége
szintén közte volt az örökösöknek és kijelentette, hogy miután az ő
nejének soha se volt semmi viszonya ama szemtelen Gregoricscsal, a
kétezer forint hagyatékot el nem fogadja. Amint ennek a hire is
szétszárnyalt, rendre érkezének Sztolarikhoz a többi asszonyságok,
hogy ők se fogadják el az örökséget, mert ő nekik se volt semmi
viszonyuk Gregoricscsal. Sztolarik úr régen élvezett annyit, mint
ezen a napon, mert valóban mulatságos volt e ránczosképű anyókákat
látni, amint még egyszer kénytelenek fogatlanul, ősz hajtincsekkel,
nagy pironkodva az erényeikről beszélni.</p>
<p>De még mulatságosabb volt a Gregorics-testvéreknek, megmaradván
nekik ilyenformán a végrendelethez csatolt husz ezres – már
tudniillik kettőt kivéve, mert a tudós akadémia elfogadta az
összeget, pedig neki sem volt semminemű viszonya Gregoricscsal. De
a tudós akadémia (a tizedik vén nénike) nem olyan szemérmes, mint a
többi kilencz volt.</p>
<p>Ám a Gregorics-testvérek öröme csakhamar savanyuságra fordult.
Sehogy se bírtak ráakadni a csehországi birtokra. Gáspár úr
elutazott Prágába és ott nyomozott, de hasztalan. Már itthon is
feltünt, hogy sehol semmiféle nyomot nem találtak az iratok közt a
cseh uradalomról: adás-vételi okmányt vagy csak valamely gazdasági
levelet, amit a gazdatiszt írt volna. Megfoghatatlan volt ez.
Boldizsár káromkodott: ilyesmi még elő nem fordult a világon.
Sztolarik közjegyző humorizált:</p>
<p>– Az a bolond tenger csinálhatja a konfuziót, amit Shakespeare
Csehországba tett; az nyelhette el a Gregorics-birtokokat.
<span class="pagenum"><a name="Page_82" id=
"Page_82">-82-</a></span></p>
<p>Tájtékoztak a dühtől, toporzékoltak, elzárással fenyegették
Matykót és Ancsurát, ha ki nem vallják, hol vannak a cseh birtokok.
Végre a hagyatéki tárgyalásnál ki is hallgatták erre a pontra nézve
a két cselédet, hiszen a Matykónak tudni kell, együtt járt az
urral, mikor a cseh birtokaira utazott.</p>
<p>Matykó aztán vallott is, hogy a megboldogult ura csak idehaza
hiresztelte a csehországi utat, de voltaképen Szegedre vagy
Kolozsvárra jártak, hol a Gyuri fiú tanult.</p>
<p>Ah, a csalafinta Gregorics Pál! Hogy becsapta a szegény
rokonait!</p>
<p>Nem volt most már nehéz kitalálni, miben sántikált a vén
gonosztevő (de ki fogja annak a csontjait vetni még a föld is),
miért tette alattomban pénzzé az összes fekvőségeit. Világos, hogy
annak a fattyúnak akarta juttatni kéz alatt a bécsi ház és a
földbirtok árát.</p>
<p>De hát odaadta-e? Azt már csak még se tehette, hogy egy tacskóra
százezreket bizzon. Hát akkor hová tette, kinek adta? Ez volt a
nagy rejtély, amely után szimatoltak a Gregoricsok. A közjegyző,
aki utoljára beszélt a boldogulttal, azt állította, hogy előtte egy
betű említést se tett semmi pénzről; Ancsura mennyre-földre
esküdözött, hogy egy árva garas pénze nincs s maga is el volt
keseredve, a miért üres kézzel hagyta őket. Bizony nem mondhat jót
a boldogultról. Szerencsétlenné tette a szegény fiút, bőkezüen
költött rá, míg élt s most egyszerre kiapadt a jólét forrása, az
úrfiból, akinek mentort tartottak, leczkét adó diák lesz, mert nem
bizonyos, hogy a ház jövedelméből képes lesz-e őt az egyetemre
küldeni.</p>
<p>– Ejh – vélte Sztolarik – hiszen ha az lett <span class=
"pagenum"><a name="Page_83" id="Page_83">-83-</a></span> volna a
czélja, hogy a fiú kapja meg összes pénzét, nyiltan is neki
ajándékozhatta volna, az urak nem tehettek volna ellene semmit.
Igaz-e, vagy nem?</p>
<p>Biz’ ez igaz volt, s éppen azért tünt fel
megmagyarázhatatlannak, rejtélyesnek az egész dolog. A bécsi házat
eladta Gregorics száznyolczvanezerért, a privoreczi birtokot
hetvenötezerért, a mi összesen egy negyed millió forint. Uram
Isten, hát hova tette volna azt a rengeteg pénzt? Ha aranyra
váltja, felolvasztja s kanállal ha eszi azóta, még akkor se bírta
volna elpocsékolni, de Gregorics takarékos volt, a pénznek tehát
meg kell lennie valahol. De hol? Meg lehetett ennek a
találgatásában bolondulni.</p>
<p>Nem látszott ugyan valószinünek, hogy a pénz Ancsuránál legyen,
vagy a fiúnál, vagy Sztolariknál, aki Wibra Gyuri gyámja lett, a
Gregorics-testvérek még se mondtak le ennek a lehetőségéről s
kémeket fogadtak, akik titkon ügyeljenek Ancsurára s elejtett
szavait megvigyék, valamint Pesten is találtak egy ügyes ficzkót,
aki az időközben jogásznak odakerült Gyurival barátságot kössön és
életmódjából és szavaiból leszűrje a dolgok mibenlétét.</p>
<p>Gyuri azonban szegényesen élt, szorgalmasan hallgatta az
egyetemi előadásokat, a «Hét bagolyban» lakott s egy kis olcsó
vendéglőben étkezett a Képiró-útczában, mely az «Első április»
czímet viselte. E kis vendéglő jogászpublikumával egyike volt
azoknak a speczialitásoknak, melyeket különös falánksággal nyelt el
a modern élet. Étlapján le volt festve egy kövér úriember, aki
szóba áll az utczán egy sovány alakkal, s alattuk a következő
párbeszéd vala lenyomatva:</p>
<p><i>Soványi úr:</i> Ugyan hol étkezik bácsi, hogy ilyen pompásan
néz ki? <span class="pagenum"><a name="Page_84" id=
"Page_84">-84-</a></span></p>
<p><i>Kövéri úr:</i> Hát itt, az «Első április»-ben.</p>
<p><i>Soványi úr:</i> Ejnye, akkor én is oda megyek.</p>
<p>Ennek daczára azonban mégis rosszul főztek az Első Áprilisben s
talán éppen a <i>felültető</i> párbeszéd által volt indokolt a
vendéglő elnevezése «Első április»-nek. Hja, a régi korcsmárosok
őszinték voltak; még ha hazudtak is, olyan ártatlanul tették, hogy
mindenki értse a csalafintaságot.</p>
<p>A Gyuri napi életéről valóságos bulletinek érkeztek Gáspár
úrhoz: egy kávémérésben reggelizik, délelőtt az előadásokon van,
délben megebédel az «Első április»-ben, a délutáni órákban egy
ügyvédi irodában körmöl, este egy kis szalonnát vagy túrót
vacsorázik, amit a szatócstól vesz, azután tanul egész éjfélig.
Mindenki szereti, magasztalja, jeles ember lesz belőle.</p>
<p>A ravasz Gregorics Gáspár már szinte azt kezdte óhajtani, hogy
bárcsak nála lenne a negyedmillió s bárcsak elvenné idővel az ő
lányát, a Minkát, aki most kezdett átformálódni rügyből bimbónak –
lehetett vagy tizenegy éves.</p>
<p>Ostoba föltevés volt, – az Ancsuráék kezén nem lehetett a pénz,
mert lett volna látszatja egyben-másban legalább a fiúnál. Ancsura
bérbe adta az örökölt házat s annak a béréből küldözgetett
Sztolarik úr a Gyurinak harmincz forintot havonkint.</p>
<p>A Gregorics-testvérek pedig megosztoztak az asszonyok által
visszautasított tizennyolcz ezeren, meg azon a nehány százon, ami a
Gregorics Pál butorainak és mindenféle ingó-bingóinak
elárverezéséből befolyt, a többi vagyonnak pedig végkép nyoma
veszett. Az egész város törte ezen a fejét s különböző
ostobaságokat gondoltak ki. Beszélték, hogy az öreg kiküldte a
pénzt Klapkának s – <span class="pagenum"><a name="Page_85" id=
"Page_85">-85-</a></span> egyszer csak meglássátok, visszahozza
Klapka szuronyok alakjában. Olyat is locsogtak, hogy Gregorics
Pálnak valahol a lopatai erdőségben egy tündérkastélya volt s abban
egy szép asszonyt őrzött. S ha ő nem bírta volna evőkanállal se
megenni a vagyonát aranyra felolvasztva, bezzeg egy szép asszony
kávéskanállal is ki tudja azt szörpölgetni rövid idő alatt.</p>
<p>De a tereferék közül az a valóság ütötte meg a rokonok figyelmét
legjobban, ami a kolompárostól jött ki, hogy Gregorics Pál a halála
előtti napon egy nagy üstöt vétetett nála és azt ki nem fizette,
tehát Gáspár úrnál jelentkezett a számlával.</p>
<p>Gáspár a homlokára ütött.</p>
<p>– Ezer villám, ez az üst nem volt a hagyatékban.</p>
<p>Átnézte az árverési jegyzőkönyvet, hol az eladott tárgyak fel
voltak írva, de üst elő nem fordult köztük.</p>
<p>– Nyomon vagyok – vigyorgott Gregorics Gáspár. – Az üstöt nem
hiába vétette az én szerelmes öcsémuram. De hát miért vétette? Hogy
valamit bele tegyen. S ez a valami az, amit mi keresünk.</p>
<p>Boldizsárral is közölte a gyanuját, Boldizsár ujjongott
örömében:</p>
<p>– Az isten ujja, testvér! Most már hiszem, hogy megtaláljuk a
kincset. Pali valahová elásta az üstöt, hogy a pénzt elvonja tőlünk
és sikerült volna is, ha el nem követi azt a tökfilkóságot, hogy a
katlan árával adós marad. De éppen ez a szerencse az ilyen
tényeknél, hogy a gonosztevő mindég elhibázza valamiben.</p>
<p>A kolompáros visszaemlékezett, hogy az üstöt Matykó inas
választotta ki és vitte el, Gregorics <span class=
"pagenum"><a name="Page_86" id="Page_86">-86-</a></span> Gáspár
tehát meghítta egy nap a Matykót, megvendégelte, etette, itatta,
szép szerivel kikérdezgetvén a boldogult utolsó napjait, beleszőtte
ravaszul az üstöt, amelynek az árát most kéri a kolompáros.</p>
<p>– Hát mi van ezzel az üsttel, fiam Matykó? Csakugyan az urad
rendelte volna azt? Szinte hihetetlen! Mire való lett volna az
neki? Félek, Matykó, hogy te magad jártál valami turpisságban urad
számlájára!</p>
<p>Éppen csak az kellett a jámbor Matykónak, hogy az ő becsületében
gázoljanak, felvágták ezzel a nyelvét, mint a szajkóét, elmondott
sorjába mindent, hogy a tisztaságát bizonyítsa: a halála előtti
napon azt parancsolta neki az úr: kerits nekem gyorsan egy üstöt és
két kőművest. Elő is kerítette azonnal. Úgy estefelé történt a
dolog. Az üstöt bevitte a Gregorics úr hálószobájába, a két
kőmüvest ugyanakkor beeresztette az úrhoz. A két kőműves is látta
az üstöt s tanuskodhatik rá.</p>
<p>– Ej no – mondá Gáspár úr vidáman – szerencsés ember vagy
Matykó. Hiszen ha tanuid vannak a dologra, akkor szüret, akkor a te
becsületed olyan tiszta, mint a frissen szűrt tej. Én magam is
visszavonom a szavamat. Ejnye, de sokért nem adom, fiacskám, hogy
ilyen szépen kivágtad magadat a hinárból. No igyál még ebből a
bikavérből egy pohárral és ne haragudj a hebehurgya beszédemért,
mert látod, indokolt volt a gyanú; az üstöt sehol se találtuk az
ingóságok között s a kolompáros mégis az árát kéri, hogy azt
mondja, te vitted el. De hát hova is tünhetett voltaképpen?</p>
<p>A Matykó vállat vont:</p>
<p>– Azt az Isten tudja.</p>
<p>– És te nem láttad volna azután többé? <span class=
"pagenum"><a name="Page_87" id="Page_87">-87-</a></span></p>
<p>– Nem.</p>
<p>– Hát a kőművesekkel mi lett? Mit csináltak a kőművesek?</p>
<p>– Nem tudom.</p>
<p>Gregorics Gáspár gúnyolódva nevetett a Matykó szeme közé.</p>
<p>– Olyan vagy, mint a «Nem tudom János» a mesében, az is azt
mondta mindenre, hogy nem tudom. Természetesen azt a két tanút se
tudod, akik az ártatlanságodat bizonyítanák az üst-dologban. Hja
barátom, akkor aztán benne maradsz a mártásban.</p>
<p>– Csakhogy ösmerem ám az egyiket!</p>
<p>– Hogy hívják?</p>
<p>– Hiszen ha a nevét tudnám.</p>
<p>– Hát akkor mit ösmersz rajta?</p>
<p>– Három szőrszál van az orrán.</p>
<p>– Ostobaság! Hátha azóta lenyírta a három szőrszálat?</p>
<p>– Akkor is rátalálok az ábrázatáról, olyan, mint egy
bagolyé.</p>
<p>– És hol szedted fel a két kőművest?</p>
<p>– A székes-templom falát tatarozták, onnan híttam őket.</p>
<p>Gregorics Gáspár mindent kiszedett a Matykó fejéből, ami értékes
volt benne s most már égett a föld a talpa alatt s legott nyakába
vette a várost, nagy sebbel-lobbal keresni a kőművest, akinek három
szőrszál van az orrán.</p>
<p>Nem volt nehéz ráakadni. Az első kőművesi körben, amint a három
szőrszál felől tudakozódék, egyszeribe feleltek hárman is:</p>
<p>– Az bizony a Prepelicza András lesz. Annak a bajusza tette meg
azt a nevezetes tréfát, hogy fölszaladt az orra tetejére.
<span class="pagenum"><a name="Page_88" id=
"Page_88">-88-</a></span></p>
<p>Most aztán gyerekjáték volt megtalálni Prepeliczát, minden
kőműves és téglát adogató gyerek tudta, hogy most Pestet építi.
Valahol a Kerepesi-úton dolgozik egy nagy házon.</p>
<p>Bizony nem sajnálta Gáspár úr a fáradságot, legott kocsira ülni
és a fővárosig meg sem állva, ott a tótok közt megkeresni
Prepeliczát.</p>
<p>Éppen egy csigán húzták fölfelé a harmadik emeletre, mikor
megtalálta. Gregoricsnak megborzongott a háta ijedtében. Jaj, ha
most a csiga elszakadna!</p>
<p>– Hop hó Prepelicza! – kiáltotta utána. – Megálljon! Éppen magát
keresem. Beszélni valónk van együtt.</p>
<p>– Jó, jó, – felelte közömbösen a kőműves, a jöttet vizsgálva a
magasból – jőjjön hát fel, ha beszélgetni akar.</p>
<p>– Maga jőjjön le, mert sürgős a dolog.</p>
<p>– Kiáltsa fel, ide is meghallom.</p>
<p>– Azt nem lehet, négy szem közt kell beszélnünk minden áron.</p>
<p>– Jó vagy rossz? – firtatta Prepelicza a magasból.</p>
<p>– Nagyon jó.</p>
<p>– Nekem jó?</p>
<p>– Magának jó.</p>
<p>– No, ha nekem jó, este is jó lesz, várjon vele estig, akkor
majd lejövök, de most a legfelső ablakot csinálom.</p>
<p>– Ne okoskodjék! Jőjjön le rögtön Prepelicza. Nem bánja meg.</p>
<p>– Ejh, azt se tudom, hogy kicsoda az úr.</p>
<p>– Hát majd mingyárt megüzenem.</p>
<p>S a legközelebbi csigával fölküldött a magasba <span class=
"pagenum"><a name="Page_89" id="Page_89">-89-</a></span>
Prepeliczának egy ropogós tízforintost. Egy forintot kapott az, aki
vitte.</p>
<p>Erre a vizitkártyára azon módon lecsapta Prepelicza a kalapácsot
meg a malterozó kanalat az állványra s a legközelebbi csigával
lejött az anyaföldre, ahol Mózes és Krisztus óta is folyton
történnek csudák.</p>
<p>– Parancsoljon velem a tekintetes úr.</p>
<p>– Kövessen!</p>
<p>– Akár a pokolba is, tekintetes uram.</p>
<p>– Olyan messzire nem megyünk – szólt Gregorics Gáspár
mosolyogva.</p>
<p>S valóban csak a «Kakas» czímű korcsmába vitte, ahol bort
hozatott s barátságos koczczintgatás közben így szólt hozzá
nyájasan:</p>
<p>– Tud-e maga beszélni, Prepelicza?</p>
<p>Prepelicza elgondolkozott, hogy ugyan miről lehet szó, hosszan,
fürkészőn nézett az ismeretlen ember aczélszürke, apró szemeibe,
aztán így felelt óvatosan:</p>
<p>– Beszélni a szajkó is tud, uram.</p>
<p>– Én Beszterczebányáról való vagyok.</p>
<p>– Úgy no. Ott derék emberek laknak. Csakugyan, mintha már láttam
volna az uraságát valahol.</p>
<p>– Az nyilván a testvéröcsém volt, akit látott – szólt közbe
ravaszul Gregorics – tudja az, akinél az üsttel volt az a
titokzatos dolguk.</p>
<p>– Az üsttel! (Prepelicza szája nyitva maradt a meglepetéstől.)
Az az öcscse volt? Úgy hát értem. Azaz hogy… (zavartan kezdte
vakarni a füle tövét) miféle üstről van szó? Uram Isten, ha én
minden katlant és serpenyőt eszembe tartanék, amit életemben
láttam.</p>
<p>Gregorics el volt készülve egy kis alakoskodásra. Nem is
hederített hát rá s megkínálta szivarral Prepeliczát, <span class=
"pagenum"><a name="Page_90" id="Page_90">-90-</a></span> aki azt
megnyálazta előbb, hogy lassabban égjen, aztán rágyujtott és a
nagy, szögletes kőművesi czeruzájával egykedvűen dobolt az
asztalon, mint egy olyan ember, aki véletlenül rájött, hogy eladó
portékája van s érzi, hogy megjött rá az igazi vevő. Most már csak
flegma, minél több flegma és a portéka ára mesésen
megnövekszik.</p>
<p>Szíve hangosan dobogott. A fehér kakas, mely egy rámában ott
függött a zöldre mázolt boros asztal felett, megelevenedni látszott
az ő káprázó szemeiben s mintha közbe-közbe kukorékolna is egyet:
«Jó napot, Prepelicza András. Kikirikí! Megtaláltad a szerencsét,
Prepelicza András!»</p>
<p>– Hogy azt mondja, nem emlékszik az üstre, Prepelicza? Ej, ej!
Hát olyan bolond embernek tart engem? Hát úgy nézek én ki?
Egyébiránt jól teszi Prepelicza, jól teszi. Magam is talán azt
tenném. De ugy-e nem rossz ez a borocska? Hogy hordó szaga van? Ej,
uramfia, hiszen nem lehet neki ágy szaga. Hozz még egy üveggel
ficzkó, aztán eredj a pokolba, hagyj magunkra! Hát igen, hol is
hagytuk el? Izé, no. Azt mondta az imént, hogy a szajkó is tud
beszélni. Helyes szó volt, igazi beszéd volt. Maga okos ember,
Prepelicza. Mindebből látom, hogy emberemre akadtam. És én azt
szeretem. Hamar megértjük egymást. Hát igen, a szajkó is tud
beszélni, úgy értette, de csak ha a nyelvét fölvágják. Hát ugy-e,
így értette?</p>
<p>– Ühüm – mondá a kőműves s a három szőrszál mozogni kezdett az
orrán, amint nagy lélekzetet vett rajta keresztül.</p>
<p>– Azt is tudom, – folytatta Gregorics Gáspár – hogy a szajkó
nyelvét bicskával szokták felvágni. De minthogy maga nem szajkó,
Prepelicza… <span class="pagenum"><a name="Page_91" id=
"Page_91">-91-</a></span></p>
<p>– Nem, nem – hebegte Prepelicza szemérmetesen.</p>
<p>– Bicska helyett tehát e két bankóval vágom fel a nyelvét.</p>
<p>S ezzel két százast tett ki a bőrtárczájából maga elé.</p>
<p>A kőműves szeme mohón tapadt a csodaingerű két papirdarabra, a
két meztelen kölyökre a szélein, búzakévét tart az egyik, könyvet a
másik. Majd kidülledt a szeme Prepeliczának, úgy nézte, de azért
leküzdötte magát és így szólt rekedtes, tompa hangon:</p>
<p>– Az üst nagyon nehéz volt… Borzasztó nehéz volt az üst.</p>
<p>Egyéb nem jutott eszébe, pedig keresett valami szót még,
miközben egyre nézte a bankókat s azokat a kedves gyerekeket a
bankókon. Neki is van otthon vagy hat darab, de azok nem olyan
kedvesek.</p>
<p>– No, mi az, Prepelicza? – kérdé Gregorics csodálkozva. – Még
mindig hallgat?</p>
<p>– Nagy kő lenne a lelkiismeretemen, ha beszélnék, – sóhajtott a
kőműves – nagyon nagy kő lenne. Meglehet, el sem bírnám.</p>
<p>– Ostobaság! Ugyan ne beszéljen zöldeket! Kő, kő! Egész életében
kövekkel dolgozik és most azon kezd síránkozni, hogy kő lesz a
lelkén. Hát czipelje! Csak nem kívánja tán, hogy kétszáz forintot
adjak és ne követ, hanem egy meleg czipót tegyek a lelkére. Ne
legyen gyerek, Prepelicza!</p>
<p>Prepelicza elmosolyodott erre, de a piszkos vörös kezeit
tüntetve hátra rakta, annak jeléül, hogy nem akar a pénzhez
nyúlni.</p>
<p>– Talán kevesli? <span class="pagenum"><a name="Page_92" id=
"Page_92">-92-</a></span></p>
<p>Egy hangot se felelt, mereven nézett maga elé és a haját
borzolta, egy beteg kakaduhoz hasonlított, egy darab idő mulva
felhajtotta fenékig a poharat s olyan erőteljesen vágta le az
asztalra, hogy a talpa menten letört.</p>
<p>– Czudarság! – fakadt ki keserűen. – A szegény ember becsülete
kétszáz forint. Pedig az Isten egyformáknak teremtett bennünket.
Nekem is olyan becsületet adott, mint a püspöknek vagy a radványi
bárónak. De az úr mégis kétszáz forintra taksálja az enyimet.
Szégyen, gyalázat!</p>
<p>Gregorics erre a tromfra a maga tromfját vágta ki.</p>
<p>– Hát jól van Prepelicza. – Nem kell ezért mingyárt
megharagudni. Ha olyan drága a becsülete, hát keresek olcsóbbat. (S
ezzel visszatette a két százast a nadrágja zsebébe.) A másik
kőművest keresem fel, a pajtását.</p>
<p>Kivette a peneczilusát és megcsendítette vele a palaczkot.</p>
<p>– Fizetek!</p>
<p>Prepelicza elnevette magát.</p>
<p>– No, no! Hát már ne is szóljon a szegény ember? Persze, hogy a
másikat keresi fel. S az nem olyan becsületes ember, mint én.
Persze, persze. (Kedvtelenül vakarta tarkóját, melyet egy mérges
kelés éktelenített.) Hát jól van… tegyen hozzá az úr még egy
ötvenest és mindent elmondok.</p>
<p>– Isten neki! Megvan az alku.</p>
<p>Prepelicza most már körülményesen elbeszélte amaz utolsó éjszaka
történetét, miként vitték el az üstöt az udvaron, kerten át egy
picziny házikóba.</p>
<p>– A Libanonba – sziszegte kéjjel Gáspár úr és az üstöke is
csapzott az izzadtságtól. – A poronty házikójába. <span class=
"pagenum"><a name="Page_93" id="Page_93">-93-</a></span></p>
<p>Elmondott mindent, mikép került oda másik társával egy este,
hogyan vitték az üstöt a kis házba, hogyan állott őrt Gregorics Pál
mindaddig, míg a közfalba beépítették. Gáspár úr izgatott
kérdéseket tett közbe.</p>
<p>– Nehéz volt-e az üst?</p>
<p>– Roppant nehéz volt.</p>
<p>– Nem látta senki, mikor az udvaron keresztül vitték?</p>
<p>– Egy lélek se. Mindenki aludt a házban.</p>
<p>Élvezettel nyelte a kőműves minden szavát, tüdeje tágult, szeme
csillogott, gondolatai a jövőbe száguldtak, ahol elképzelte magát
gazdag embernek, töméntelen kincsek urának – még tán báróságot is
vehet. Báró Gregorics Gáspár! Hm, nem is rossz! A Minka pedig
baronesz lesz. Az a szamár Pali nem tudta használni a vagyonát.
Sokat gyüjthetett, nagyon sokat. Hiszen olyan takarékos volt.</p>
<p>– Mit adott az öcsém maguknak?</p>
<p>– Ötven forintot egynek-egynek.</p>
<p>– Igen helyes, nagyon helyes.</p>
<p>Szinte kő esett le a szívéről, hogy csak ötven-ötven forintot
adott nekik a Pali. Attól kezdett félni, hogy ezreket dobott oda a
hallgatásért.</p>
<p>Bántotta volna – hiszen az ő kára lenne az most, mert a Libanon
az övé lesz, minden áron az övé lesz, üstöstől, mindenestől. Holnap
mingyárt megveszi a gyámtól. S előre kéjelgett a gondolaton, mikép
főzi le Boldizsárt és Panyókinét.</p>
<p>Amilyen gyorsan csak lehetett, otthon termett és le se szállott
a háza előtt, hanem Sztolarikhoz hajtatott egyenest, azzal az
ajánlattal, hogy meg szeretné venni a Libanont.</p>
<p>Így hítták a megboldogult pap kuriáját, amelyet <span class=
"pagenum"><a name="Page_94" id="Page_94">-94-</a></span> Gregorics
Pál Wibra Gyurinak vett meg a pap özvegyétől. A megboldogult
tiszteletes egyetlen beszédet se mondott a szószékről, hogy ne
említette volna benne a Libanon czedrusait s mikor a kis tagot
megszerezte, maga is czedrusokat próbált tenyészteni a kertben az
almafák közt; de a jámbor beszterczei föld ellene szegült,
megfojtotta őket, nem adott nekik táplálékot, az istentelen
beszterczeiek pedig csupa merő csúfságból elnevezték a kedves kis
birtokot Libanonnak.</p>
<p>Sztolarik úr nem mutatott semmi meglepetést.</p>
<p>– A Libanont akarja megvenni? Csinos gyümölcsös és szépen hajt.
Az idén is egy előkelő bécsi vendéglős vette meg az összes almákat,
el sem gondolná, milyen áron. De hogy jut önnek eszébe a Libanont
megvenni?</p>
<p>– Házat szeretnék ott építeni, egy nagyobb házat.</p>
<p>– Hm, az efféle eladásokkal mindig baj van, – mondta Sztolarik
hidegen, – a tulajdonos kiskorú, sok irka-firkával jár az
árvaszékhez. Én örömestebb hagyom a dolgot úgy, ahogy van.
Ma-holnap végez a fiú, nagykorú lesz, csináljon aztán az ő kis
<i>skvarkájával</i><a name="FNanchor_4" id=
"FNanchor_4"></a><a href="#Footnote_4" class="fnanchor">4)</a>,
amit tud. Még szemrehányásokat tenne nekem. Nem, nem Gregorics úr,
én nem bocsátkozom ebbe. A fiúnak végre is praetium affectionis ez
a kis viskó s ez a két hold, ott játszott, ott töltötte a
gyermekéveit.</p>
<p>– De ha nagyon megfizetném? – vágott közbe Gregorics úr
izgatottan.</p>
<p>Sztolarik úr kiváncsi lett.</p>
<p>– Mit nevez ön nagynak? Mit szándékoznék érte adni? <span class=
"pagenum"><a name="Page_95" id="Page_95">-95-</a></span></p>
<p>– Hát adnék érte – s itt egyszerre fuldokló köhögés fogta el,
vörös lett mint a skarlátposztó – adnék érte tizenötezer
forintot.</p>
<p>– Hm, az csinos összeg. Gregorics Pál ötezer forintért vette meg
a papnétól. A földje két hold és meglehetősen kívül esik a
piacztól, három forintnál többet nem igen ér öle. A házikó értékét
tegyük kétezerre… de ez már a maximum.</p>
<p>– Utcumque – mondta hangosan Sztolarik – az ajánlat nem
kedvezőtlen. Sőt, sőt… Hát tudja mit, Gregorics úr – tette hozzá
hirtelen elhatározással – én belemegyek a dologba a fiú érdekében,
de előbb még irok neki és beszélek az anyjával is.</p>
<p>– De nekem sürgős a dolog.</p>
<p>– Még ma irok hát a fiúnak.</p>
<p>Gregorics úr nem erőltette tovább, nehogy gyanút keltsen,
hazament s harmadnap délután egy kis hordócska tokaji bort küldött
Sztolariknak (a Gregorics Páltól örökölt borokból, melyeken
megosztoztak), kérdeztetvén egyszersmind, nincs-e még válasz
Budapestről.</p>
<p>Sztolarik úr azt üzente, hogy minden órán várja a választ és
hogy köszöni a becses küldeményt, olyat is mondott még a Gregorics
úr pinczemesterének, aki a bort vitte, hogy reméli, simán lefolyik
minden. Hogy a bor fog-e lefolyni, vagy valami egyéb, azt nem tudta
a pinczemester.</p>
<p>Alig hogy elment a pinczemester, nyomban jött a levél (Gyuri
beleegyezett az eladásba), Sztolarik úr éppen a segédjét akarta
küldeni a hírrel Gregorics Gáspárhoz, midőn megnyilt az iroda
ajtaja és belépett rajta a poczakos Gregorics Boldizsár, szuszogva,
mint egy túlságosan megtömött lúd, látszott rajta, hogy sietve
jött. <span class="pagenum"><a name="Page_96" id=
"Page_96">-96-</a></span></p>
<p>– Tessék helyet foglalni Gregorics úr. Mi jót hozott nekünk?</p>
<p>– Sok, sok pénzecskét hoztam – lihegte, még ki sem fújva
magát.</p>
<p>– No, az éppen elkel a háznál.</p>
<p>– Meg akarom venni ennek az árvácskának azt a kis földecskéjét,
a Libanont.</p>
<p>(Boldizsár úr híres volt a mézes-mázos beszédjeiről.)</p>
<p>– A Libanont? – kiáltott fel Sztolarik meglepetve s magában
dörmögte a többit: Mi az ördög lelte ezeket? Majd fenhangon
felelte: Talán a bátyja számára?</p>
<p>– Nem, nem, a magam számára veszem. Nagyon alkalmatos kis
jószágocska, csinos, kedves s az a fölséges kilátás, azok a pompás
almafácskák.</p>
<p>– Igen különös… valóban különös.</p>
<p>– Miért volna olyan különös? – kérdé ez megütődve.</p>
<p>– Mert éppen van már rá egy vevő.</p>
<p>– Ah csigavér! Nem engedjük neki! A rokon mégis csak rokon. És
végre is többet adok érte, mint az a másik…</p>
<p>– Azt bajjal hiszem, – vélekedék a gyám, – az eddigi vevő
tizenötezret kinál.</p>
<p>Boldizsárnak még csak a szemöldöke sem rándult meg.</p>
<p>– Nem tesz semmit. Én megadom érte a huszat.</p>
<p>Csak azután jutott eszébe, hogy biz az tizenötöt se ér s
nyugtalan kiváncsisággal fordult a gyámhoz.</p>
<p>– Tizenötezret kinál? Ki lehet az a bolond ember? <span class=
"pagenum"><a name="Page_97" id="Page_97">-97-</a></span></p>
<p>– Hát az bizony a Gregorics úr testvére, Gáspár.</p>
<p>Mint mikor taglóval homlokon ütik az ökröt, úgy megtántorgott
erre a névre Boldizsár úr s holthalaványan rogyott egy székre.</p>
<p>Ajkai mozogtak, de semmi hang sem jött rajtok, Sztolarik azt
hitte, hogy szél érte az öreg urat, rohant ki eszeveszetten vízért,
segítségért kiáltozva, de mire visszatért a szakácsnéval, aki
ijedtében magával hozta a metéltnek való tésztagyurmát is, már
akkorra magához tért Boldizsár úr s mentegetőzni kezdett.</p>
<p>– Elszédültem egy kicsit, sokszor vannak ilyen rohamaim, öreg
vagyok már, s az emberi gépezet tökéletlen… Egyébiránt térjünk a
tárgyra, hát igenis megadok húszezer forintot a Libanonért. Akár ki
is fizetem most mingyárt.</p>
<p>Sztolarik elgondolkozott.</p>
<p>– Hja, nem lehet ám azt olyan gyorsan csinálni. Az árvaszék
beleegyezése szükséges előbb. Még ma megteszem a gyámi
előterjesztést.</p>
<p>Be is adta még aznap (hiszen a gyámfiú valóságos ternót csinál),
miközben váltig azon gondolkozott, vajjon miért törik magukat
Gregoricsék a Libanon után. Valami okának kell lenni. Hátha aranyér
van a Libanon gyomrában? Végre nem lehetetlen. Hiszen az Árpád-házi
királyok is itt turkáltak eleinte, nem Selmeczbányán.</p>
<p>El is határozta, hogy mingyárt holnap közli a gyanuját Drotler
István nyugalmazott bányamérnökkel, az amilyen nagy tudós, ha
beleereszti fúróját a földbe, okvetetlenül kivallja neki, mi lakik
benne.</p>
<p>De mielőtt még elmehetett volna a mérnökhöz, <span class=
"pagenum"><a name="Page_98" id="Page_98">-98-</a></span> másnap
jött Gregorics Gáspár tudakozódni, van-e már levél. Sztolarik némi
zavarban volt.</p>
<p>– A levél megjött… igen igen, megjött a levél, de valami más is
történt. Új vevő akadt, aki húszezer forintot igér a
Libanonért.</p>
<p>Valóságos mennykőcsapás volt ez Gáspár úrra.</p>
<p>– Lehetetlen – hebegte. – Csak talán nem a Boldizsár?</p>
<p>– De éppen a Boldizsár.</p>
<p>Gregorics Gáspár dühös lett, káromkodott, mint egy kocsis, ajka
reszketett a felindulástól és a hadonászó botjával (minthogy épen
az ambituson történt a beszélgetés) leütötte a Sztolarikné ő
nagysága egyik virágcserepét, melyben ritka szép hiacintus-példány
virágzott.</p>
<p>– Oh a gazember… a gazember! – sziszegte fogai közt.</p>
<p>S aztán bambán nézett maga elé a levegőbe, szinte egy negyedóra
hosszáig, mialatt félig hallhatóan tünődött:</p>
<p>– Hogyan tudhatta meg? Megfoghatatlan!</p>
<p>Pedig nagyon egyszerű volt. A jámbor Prepelicza könnyen
megtudott annyit a beszterczei illetőségű munkásoktól, hogy
Gregorics Pálnak, akinél az üstöt falazták, több testvére is él
még. Ha már most az egyiknek megért a titok kétszázötven forintot,
bizonyosan megad érte valamit a másik is, minélfogva Prepelicza
Mihály vasútra ült és felkereste Beszterczebányán Boldizsár urat.
Nincs ebben semmi megfoghatatlan a világon. Hacsak nem
megfoghatatlan az, hogy Prepelicza Mihály nem szamár ember.</p>
<p>– Oh a gazember, a gazember! – hajtotta egyre szenvedélyesebben.
– Nem lesz az övé, azért <span class="pagenum"><a name="Page_99"
id="Page_99">-99-</a></span> se lesz. Én veszem meg a Libanont.
Huszonötezer forintot adok a Libanonért.</p>
<p>Sztolarik úr mosolygott, hajlongott, dörzsölgette a kezeit.</p>
<p>– Aki többet ád, azé lesz. Ha az én birtokom volna, állnám a
multkori szavamat tizenötezerre. Mert amit egy férfi kimond, az ki
van mondva. Egy férfi szava vas. De miután a birtok egy gyereké,
egy gyereknek az érdekeit nem szabad agyonnyomni, még az efféle
vassal sem… Nem találja Gregorics úr, hogy ez egy igen szép mondás
tőlem?</p>
<p>Gregorics Gáspár beösmerte a mondás szépségét és ujra meg ujra
szavát vette Sztolariknak, hogy neki adja a birtokot, tehát
valóságosan megvasalva távozott.</p>
<p>De mit ért? Sztolarik úr még ugyanaz nap este találkozott a
kaszinóban Gregorics Boldizsárral s egy csöppet sem titkolta, hogy
Gáspár úr ma megint nála járt és újabb ötezer forinttal igért
többet a Libanonért, mint ő.</p>
<p>Boldizsár úr ezúttal egy csöppet sem jött ki a sodrából.</p>
<p>– Legyen hát harminczezer forint.</p>
<p>S ez a bolondos liczitáczió így folyt napokig, hogy már az egész
város kezdett figyelmes lenni rá, megőrültek-e a Gregoricsok – vagy
pedig valami más fogantyúja van a dolognak?</p>
<p>Jött Gáspár, harminczkét ezeret igért, meghallotta ismét
Boldizsár, ráigért háromezer forintot és így tovább, tovább, hogy
már a hajuk szála kezdett égnek meredezni az embereknek a
rettenetes vetélkedésnél. Az árvaszéki elnök szándékosan
késleltette az eladási engedélyt: «Hadd nőjjön a birtok értéke,
csak hadd nőjjön!» <span class="pagenum"><a name="Page_100" id=
"Page_100">-100-</a></span></p>
<p>És az nőtt is, egész ötvenezer forintig. – Ennyit igért már
Gregorics Boldizsár. És még tudja Isten, hol fognak az összeveszett
testvérek megállni. Ami pedig annál csodálatosabb, mert Drotler
bányamérnök, ki a felmerült körülmények folytán csakugyan tett a
Libanonon Sztolarik megbízásából fúrásokat, kereken kijelentette,
hogy a beszterczei föld gyomrában egy unczia arany sincs, arra meg
mer esküdni, kivévén talán azt, amit az <i>asszonyi fogakon</i>
beletemettek.</p>
<p>– De hátha kőszén van a Libanon alatt?</p>
<p>– Az sincs.</p>
<p>– Akkor hát valaki bolonddá tehette a Gregoricsokat.</p>
<p>– Mindegy, akármi viszi őket! Az az egy bizonyos, hogy a Gyuri
fiút nagy szerencse érte, amit illendő a gyámnak kihasználni az
utolsó cseppig. A szőlőszemeket csak akkor dobják a törköly közé,
mikor már semmi nedv sincs bennök, ki hallott olyat, hogy akkor
hajítsák el, mikor még magoktól csepegnek?</p>
<p>Sztolarik úr tehát hagyta a versengést. A férfi szava ugyan vas,
de az arany előtt a vasnak is be kell adnia a derekát. Itt pedig
ugyancsak hullott az arany.</p>
<p>Már éppen azt várta, hogy a Boldizsár ötvenezer forintját hogy
üti le ötvenkettővel, mikor egyszerre meglepő fordulat következett
be. Gáspárnak támadt egy ötlete. (Gáspár sokkal okosabb és
furfangosabb volt.)</p>
<p>Gáspárnak ugyanis feltünt, hogy Panyókiné, a harmadik testvér
nem mozog. Honnan van ez, miért van ez? Hát ez csak úgy lehet, hogy
Panyókiné nem tud semmiről s Prepelicza Mihály neki nem
<span class="pagenum"><a name="Page_101" id=
"Page_101">-101-</a></span> adta el a titkot. Prepelicza ebben is
elárulta, hogy nagyon okos ember. Mert ha Panyókinénak is eladja
vala a titkot, akkor az ő szerepe végkép lejár, így azonban a két
férfi-testvér aknázván ki az üst belsejét, örökös adófizetője lesz,
hogy a harmadiknak ne szóljon.</p>
<p>Mindezt ekkép állítván fel elméjében Gregorics Gáspár, nagy
ostobaságnak kezdte tartani, hogy ők ketten Boldizsárral az egész
világ hahotájára szórják oda a vagyonukat a törvénytelen porontynak
a Libanonért s ezzel a harmadik testvér gyanúját is felköltik. Az
bizonyos immár, hogy akármelyikök szerzi is meg a Libanont, a másik
bajt csinál neki az üst miatt. Nem volna-e tehát olcsóbb és
czélszerűbb, ha közösen vennék meg, közösen bontanák fel a kincset
rejtő falat s féken tartván a Prepelicza nyelvét, egész hallgatagon
raknák zsebre a megboldogult Pál kincseit? No már bizony, százszor
okosabb lenne.</p>
<p>Gáspár tehát egy szép napon megbékült Boldizsárral és Sztolarik
úr nagyot csodálkozott, mikor a rá következő napon benyitott hozzá
Boldizsár úr és kijelentette, hogy visszaveszi szavát a Libanon
megvételére nézve, meggondolta otthon, aludt rá egyet, egy kis
számadást is csinált és belátja, hogy ötvenezer forintot nem ér
meg.</p>
<p>– Semmi az, – gondolta Sztolarik úr – majd megveszi
negyvennyolczért Gregorics Gáspár.</p>
<p>Alig várta, míg találkozik vele, hogy legott felszólítsa a
szerződés megkötésére. Gáspár úr azonban vállát vonogatta.</p>
<p>– Ostobaság volt tőlem – mondá hanyagul. – Kipárolgott a
fejemből, mint egy rossz álom. Köszönöm, kedves Sztolarik úr, hogy
mingyárt <span class="pagenum"><a name="Page_102" id=
"Page_102">-102-</a></span> akkor nem fogott szavamon, most már
bele nem megyek. Az ördögbe is, negyvennyolczezer forintért csaknem
egy uradalmat lehet venni.</p>
<p>A gyám kétségbeesett. Azt hitte, hogy a húr feszítésével ő
rontotta el a dolgot, érezte, hogy az egész város nevetni fogja
ügyetlen sáfárkodását s szemrehányással halmozza majd el Gyuri, ha
felnő. Rohant tehát Boldizsár úrhoz s felajánlta a Libanont
negyvenötért, Boldizsár azt felelte kurtán, a tokáját
vakargatva:</p>
<p>– Hát bolondnak néz engem az úr?</p>
<p>Boldizsártól lóhalálában nyargalt Gáspárhoz:</p>
<p>– Nem bánom no, tartsa meg a Libanont negyvenért.</p>
<p>Gáspár csendesen rázta a fejét:</p>
<p>– Talán csak nem ettem maszlagot.</p>
<p>S most újra megindult a liczitálás, de már <i>lefelé</i>,
kinálta harminczötért, harminczért, huszonötért, míg végre sok
mindenféle hercze-hurcza után valahogy rájok sózta tizenötezer
forintért. Közösen vették meg s közösen iratták a nevükre a
telekkönyvben.</p>
<p>Aznap, mikor átvették a gyámtól a kis házikó kulcsát,
bezárkóztak abba ketten, csákányokat vivén magukkal a köpönyegjük
alatt (amint az a későbbi tanuvallomásokból kiderült), s
természetes, hogy mingyárt akkor felbontották az üstöt rejtő falat,
de hogy mit találtak az üstben, azt egész bizonyossággal sohasem
lehetett megállapítani, bár éppen ez volt a főkérdés a
Gregorics-pörben, melylyel egy évtizedig vesződött a
beszterczebányai királyi törvényszék.</p>
<p>A pör ugyanis akképen kezdődött, hogy Prepelicza Mihály egy pár
hónap mulva megjelent a Gregorics testvéreknél s részt követelt a
kifalazott <span class="pagenum"><a name="Page_103" id=
"Page_103">-103-</a></span> kincsből azzal a fenyegetéssel, hogy
különben mindent elbeszél Panyókinénak.</p>
<p>A Gregoricsok dühbe jöttek, amint meglátták.</p>
<p>– Megcsaltál gazember! Te is czinkosa voltál annak a megholt
zsiványnak, aki ki akart fosztani a holta után – a fattyú kölyke
javára. Azt akarta, hogy drága pénzen vegyük meg a kalyibáját.
Azért tettetek ócska vasat és szegeket a katlanba. Jó, hogy ide
jöttél. Majd mingyárt kikapod a részedet a kincsből.</p>
<p>Ezzel felkaptak egy-egy furkós botot s piff-paff, úgy elverték a
jámbor Prepeliczát, hogy az rögtön futott az orvoshoz, hadd vegyen
irásbeli mappát a hátát átszeldelő kék vonalakról, aztán futott
Krekics János tyúk-prókátorhoz, írjon egy gyönyörű panaszkodó
instancziát magához a királyhoz Bécsbe a Gregoricsok ellen, akik
egy Esztei kiszolgált káplárt merészkedtek így csúffá tenni. (Ha a
király nem szégyenli, – jegyzé meg Prepelicza a prókátornál – én
ugyan nem szégyenlem, mert ketten voltak ellenem.) Harmadik
megtorlásul pedig nyomban fogadott egy szekeret (mert nem bírt
gyalogolni az összetört csontjaival) s elvitette magát Varecskára,
ahol Panyókiné lakott, elbeszélvén előtte egész őszintén mindent,
elejétől kezdve egész végig.</p>
<p>Innen kezdődött aztán a roppant Gregorics-pör Panyókiné
felperessége alatt, mely az egész felvidéket foglalkoztatta több
mint tíz esztendeig. Egy légió tanut kellett kihallgatni s az akták
idők multával hetvenhárom fontra nőttek. Panyókiné az üst
létezését, befalazását és a két Gregorics rosszhiszeműségét
bizonyította, (többre nem bírta vinni), a Gregoricsok és ügyvédjeik
ellenben a halott csalárdságát vitatták, aki szeget és ócska vasat
rakott az üstbe, hogy őket bolonddá tegye és kifoszsza.
<span class="pagenum"><a name="Page_104" id=
"Page_104">-104-</a></span></p>
<p>Minthogy a halottnak nem volt se ügyvédje, se protekcziója,
végre is ő maradt bent a csávában. De valószínű is, hogy ő csinálta
a gonosz tréfát a szegekkel és ócska vasakkal; ő hagyta nekik
örökül, furfangosan előre kieszelve a végzetes pört, mely csak
akkor ért véget, mikor már mindegy volt, hogy ki veszti, ki nyeri,
minthogy egyiknek se maradt semmi vagyona: az a hetvenhárom font
papiros és öt-hat ügyvéd megette mindenüket.</p>
<p>A Gregoricsok rendre elhaltak (valamennyien szegénységben).
Hirük is egyre halványodék, csak a prókátorok emlegették néha
Gregorics Pált:</p>
<p>– Ej, ez egy roppant eszű ember volt!</p>
<p>Hanem a vagyona hová lett, azt senki sem bírta eltalálni.</p>
<p>Pedig volt, sok volt, de nyoma tünt, nem lett senkié.</p>
<p>Azaz, hogy mégis! Örököltek a <i>mesék</i>. Ezek rendelkeztek
vele szabadon, fogyasztották, gyarapították, tették ide, tették
oda, ahova nekik tetszett. <span class="pagenum"><a name="Page_105"
id="Page_105">-105-</a></span></p>
<div class="chapter">
<h2><span class="smaller">HARMADIK RÉSZ.</span><br />
A NYOMOK.</h2>
</div>
<h3>AZ ESERNYŐ KIBUKKAN.</h3>
<p>Sok esztendő elmult, sok tutaj ment át azóta a Garamon, sok
megváltozott Beszterczén, de minket az összes változások közül
legjobban érdekel az a kis aranybetüs táblácska a Gregorics-ház
folyosóján, melyen ez van felírva: «Wibra György köz- és
váltóügyvéd.»</p>
<p>Megy a világ, megy, megy… a kis Gyuri fiúból hírneves ügyvéd
lett. Bölcs megyei urak kérik véleményét, ha a tanácsban ül,
muskátlis ablakoknál szép leányfejecskék mosolyognak, ha az utczán
jár. Igazán csinos ember és sok esze van. S mi kell a világon
egyéb? Fiatal, egészséges – nyitva előtte az egész jövendő. Lehet
abból valaha még talán követ is.</p>
<p>De ily messzire nem járnak előre a kisvárosi fantáziák. Ők csak
egy garádicsot lépnek. S mi lenne az az egy garádics, ha nem az:
hogy kit fog elvenni Wibra Gyuri?</p>
<p>Hát biz’ ahhoz elmenne Krikovszky Katka is, pedig a legszebb
lány a városban; két kézzel kapna utána a Hupka Matild, pedig
ugyancsak rátartós, gunyoros jószág. Sőt talán Biky Mariska se adna
<span class="pagenum"><a name="Page_106" id=
"Page_106">-106-</a></span> neki kosarat, habár nemes leány és
ötvenezer forintja van. Nagyon olcsók mostan a leányok!</p>
<p>De Wibra Gyuri nem gondolt mindezekre, nagyon komoly volt és
elmélyedő. Az ismerősei mintegy érezték, hogy valami más fől a
fejében, mint a többi embernek. A rendes szokás az, hogy az ember
megszerzi először a diplomát, azután irodát nyit, azután klienseket
szerez s a primitiv fészek egyre tágul, míg egyszer a nagy
tágasságtól olyan üresnek látszik, hogy okvetetlen kell valakit
belehozni. Egy szép női fejecske hiányzik, vagy szőke, vagy barna.
Így csinálja ezt a többi fiatal prókátor, akinek az Isten fölviszi
a dolgát.</p>
<p>Gyurinak esze ágában se volt. Mikor egyszer Krikovszky-mama
valami olyasféle kérdést tett, hogy mikor olvassuk már nevét a
Hymenhirek között, valóságos méltatlankodással felelte:</p>
<p>– Bocsánat, de én nem szoktam házasodni.</p>
<p>Valóban, csak egy rossz szokás, de egy olyan szokás, amelyik
sehogysem akar a divatból kimenni. Évezredek óta emberöltők után új
emberöltők csinálják végig, panaszkodnak is miatta, vakarják a
fejüket, hogy bolondot tettek, de okosabbá a világot még se teszik.
Amíg szép fiatal leányok nőnek, mindig valakinek nőnek…</p>
<p>Az irodája pompásan indult, a szerencse mindenünnen mosolygott
feléje, de ő meglehetősen savanyú képpel fogadta. Dolgozott, hiszen
dolgozott, de inkább megszokásból, mint ahogy az ember
megmosakszik, megfésülködik mindennap, úgy végezte az ő ügyvédi
teendőit. A lelke valahol másutt volt. De hol?</p>
<p>Ejh, hát hová szokott járni ebben a korban a lélek? <span class=
"pagenum"><a name="Page_107" id="Page_107">-107-</a></span></p>
<p>Barátjai azt hitték, hogy tudják s váltig unszolták ők is:</p>
<p>– Mért nem házasodol «öreg»?</p>
<p>– Nincs pénzem.</p>
<p>– De hiszen éppen azért; az asszony hozza a pénzt. (Ez a
felfogás van a lateiner-világban.)</p>
<p>Gyuri a fejét rázta, szép férfias oválfeje volt, lelkes,
borongós fekete szemekkel.</p>
<p>– Nem igaz. A pénz hozza az asszonyt!</p>
<p>Ah, milyen asszonyt akarhat ez! Valami nagyralátó terveket
véltek lappangani benne.</p>
<p>– Mennykő nagy stréber. Sokat akar, valami nagyot akar.</p>
<p>Nem kellenek neki ezek a szerény polgári leánykák! Talán egy
Mednyánszky vagy egy Radvánszky baronesz kóvályog fejében. Egy
szóval nagy stréber, olyan mint a vadszőlő, magasra kúszik először
és csak aztán kezd virágozni. Pedig ha most nősülne is
emelkedhetnék. Lám a futópaszuly együtt kúszik a virágaival…</p>
<p>Mind bolond beszéd ez. Nem volt Wibra Gyurinak más baja, ami az
ő pályafutásának egyenletességét, egyéniségének összhangját
zavarta, csak az a szerencsétlen legenda az örökségéről. Nem
háborgatta leányarcz, sem nagyravágyás, csak az a legenda.</p>
<p>Mert legenda volt az másoknak, de ő neki majdnem valóság, mely
fénylik előtte, mint a lidérczfény: nem bírja sem elhagyni, sem
elérni. Fut, fut utána, a köznapi vágányból kiterelve, fut
izgatottan, szakadatlanul, eléje botlik mindenünnen, üldözi ébren,
álmában, egy hang kiált ki a falakból, az utczakövekből: «Hiszen te
milliomos vagy». Mikor a nyomorult öt és tiz forintos kereseteket
írja, egyszerre <span class="pagenum"><a name="Page_108" id=
"Page_108">-108-</a></span> csak rávigyorognak a kacskaringós
betük: «Csapd le a tollat, Wibra Gyuri, van te neked elég kincsed
Isten tudja, mennyi kincsed. Hagyott az apád, mert a te apád volt,
neked gyüjtötte, a te jogos örökséged. Nagy úr vagy te Gyuri és nem
egy szegény kezdő prókátor! Dobd a pokolba azokat az aktákat és
láss a kincseid után. Hogy hol keresd? Persze, hogy hol? Hiszen
éppen ez az, amiben meg lehet bolondulni. Meglehet, rajtok ülsz,
mikor fáradtan leheveredel valahova, meglehet, éppen melegszenek a
tenyeredtől, mikor a kezedet megtámasztod valamiben és az sincs
kizárva, hogy soha sem találod meg. Pedig milyen úr tudnál lenni!
Mennyit tehetnél azzal a pénzzel. Négy lovon járhatnál, pezsgőt
innál, inasokat tartanál. Más világ, más élet nyílnék meg számodra.
Czímeres ajtóknak ezüstkulcsa megcsikordulna a lépteid neszére. És
hogy ez így legyen, csak egy kis eltalálás dolga. Az elmének egy
szerencsés villanatja kell hozzá… De minthogy ez nincs, csak írd
tovább barátom a kereseteket és exekváld nemes nyugalommal a
szegény tót alpereseket.»</p>
<p>Valóságos szerencsétlenség volt ő rá nézve az eltünt vagyon
tudata. Maga is érezte ezt és sokszor óhajtotta, hogy bárcsak soha
se hallott volna felőle. Sokért nem adná, ha egy olyan részlet
találna kibukkanni a homályból, mely kétségessé, sőt
valószinütlenné tenné az örökség létezését. Bárcsak előállna
egyszer egy ember és így szólna:</p>
<p>«Láttam az öreg Gregoricsot Monakóban, roppant összegeket
vesztett!»</p>
<p>De nem, csupa oly részletek vágódtak ki, melyek még jobban
bizonyítják az elrejtett vagyont s olyan emberek bukkantak ki, akik
megbiztatták a fiatal ügyvédet: <span class="pagenum"><a name=
"Page_109" id="Page_109">-109-</a></span></p>
<p>– Nagy vagyont, kétségtelenül nagy vagyont hagyott önre a
megboldogult Gregorics Pál. Istenemre mondom, sok pénzének kellett
lennie. Igazán nem sejt ön felőle semmit?</p>
<p>Nem sejtett semmit – de gondolata mindig rajta járt s
megrontotta minden örömét, nyugalmát. A jeles ifjú valóságosan csak
<i>félember</i> lett, mert két ember lelkiállapotát kellett
viselnie. Egyik nap abban élt, hogy ő egy szolgálónak a fia, az is
csak törvénytelen. Érezni kezdte, hogy sokra vitte saját eszével,
egyéniségével és boldog, megelégedett volt ilyenkor, a munka nemes
vágya hevítette. De egy szó kellett, egy gondolat s a fiatal ügyvéd
átfordult más emberré. A dúsgazdag Gregorics Pálnak lett a fia, aki
most földönfutó, míg az örökséget meg nem leli. Időről-időre
tantalusi szomj fogta el e végzetes vagyon után; gyakran ott hagyta
virágzó irodáját hetekre s elutazott Bécsbe, kutatni azoknál, akik
egykor apjával üzleti összeköttetésben állottak.</p>
<p>A gazdag kocsigyáros, aki a Gregorics Pál bécsi házát vette meg,
csakugyan mondott is egy jelentékeny adatot.</p>
<p>– Az ön atyja így szólt előttem egy ízben, midőn a vételárat
kifizettem: «egy utalványra teszem be a pénzt valamely bankba» s
kérdezgette tőlem az utalványok és cheque-ek természetét.</p>
<p>Gyuri minden banknál kutatott ezen az alapon, de
eredménytelenül. Teljesen kifáradva, elkedvetlenedve, azzal az erős
elhatározással tért vissza Beszterczebányára, hogy nem létezőnek
veszi ezentúl az egész dolgot. «Nem járom többé a bolondját. Nem
engedem, hogy az aranyborjú örökké bőgjön a fülembe s mindenemet
fölegye. Egy lépést se teszek többé, úgy veszem, mintha álmodtam
volna.» <span class="pagenum"><a name="Page_110" id=
"Page_110">-110-</a></span></p>
<p>De lehet-e azt úgy venni? Lehet talán hamut kotorni a parázs
fölé, de nem füstölög-e az mégis? Nem fújja-e fel egy széláram
untalan.</p>
<p>Egyszer ez fecseg, másszor amaz. A mama, a jó öreg mama, aki már
mankón jár, fölemlegeti a régi jó időket, bizalmasan, őszintén,
meleg kandalló mellett. Régen volt, mindegy már. Ki-kivallogatja,
hogy mikor a jó Gregorics Pál haldokolt, sürgöny útján kivánta
volna Gyurit az ágyához.</p>
<p>– Jaj, de nehezen várt, meghalni se tudott, míg te nem jösz. De
én voltam a hibás.</p>
<p>– És miért várt olyan nehezen? Nem mondta?</p>
<p>– De bizony mondta. <i>Át akart neked adni valamit.</i></p>
<p>Hogy világosodik, hogy szürkül a homály. Apró, fehér pontok
keletkeznek itt-ott. A bécsi kocsigyáros előadásából
megállapítható, hogy bankutalványban kellett lennie a Gregorics Pál
vagyonának. Az öreg mama szavából kitetszik, hogy ő neki, fiának
akarta átadni az utalványt. Tehát nála volt. De hát hová lett?
Melyik bankra szólt? Hát lehet ezt nem kutatni? Lehet ebbe
megnyugodni, józanul, higgadtan elfelejteni örökre?</p>
<p>Nem, nem. Nem veszhet el végkép, nyomtalanul. Hiszen egy
búzaszem is, ha elesik, árok szélére vagy bárhova, egyszer csak
előbuvik váratlanul, még a kabátzsebből is kicsirázik. Hát még egy
ilyen dolog! Egy szó fölszakítja, egy szikra megvilágítja…</p>
<p>Nem is kellett sokáig várnia. Egy nap a haldokló
polgármesterhez, Krikovszky Tamáshoz hitták Gyurit, végrendeletet
csinálni. Jelen volt a városi főjegyző és néhány szenátor, akiket
szintén hivatott utolsó órájához. <span class="pagenum"><a name=
"Page_111" id="Page_111">-111-</a></span></p>
<p>A város feje (ez a makacs parancsoló fej) bágyadtan, sárgán
feküdt a vánkosokon, de még most is volt benne egy ünnepélyes
dikczió, amelylyel elbúcsúzott a tisztikartól, szivökre kötvén a
nemes város további gondozását, aztán kihúzván feje alól a város
hivatalos pecsétjét, egy mély sóhajjal nyujtá a főjegyzőnek:</p>
<p>– Húsz évig nyomtam vele az igazságot.</p>
<p>Majd a végrendeletét diktálta le a Gyuri tolla alá, miközben
mintegy áttekintvén egész életén, forradalmi emlékeiről kezdett
beszélni.</p>
<p>– Terringette, milyen idők voltak azok! – – szólt, a szavait
Gyurihoz intézve. – Az ön apjának volt egy vörös esernyője,
amelyiknek a nyele ki volt fúrva. Abban az esernyőlyukban hordta a
legtitkosabb értesítéseket tábortól táborhoz…</p>
<p>– Úgy? Az esernyő – dadogta Wibra György és a szemei
megvillantak.</p>
<p>Villám gyanánt ütött fejébe a gondolat. Oh jaj! Ebben az
esernyőben volt a bankutalvány! Vére sebesen kezdett nyargalni
ereiben, halántékairól izzadság csurgott s elméje tomboló
diadalmassággal nyomul előre a bizonyosság felé.</p>
<p>Ott volt, ott volt, biztos, hogy ott volt! Egyszerre eléje
toppant a tiszai jelenet, mikor az ernyő leesett a csónakról a szép
szőke vízbe, hogy elrémült az öreg, hogy igért nagy jutalmat az
esernyőért.</p>
<p>Ah, biztos, biztos! Meg is csendültek fülében a Gregorics akkori
szavai: «ha egyszer majd hozzád kerül az esernyő, jó lesz a felhők,
esők ellen», megcsendültek és kongtak-bongtak, mintha most frissen
jönnének a másvilágról.</p>
<p>A szenátorok el nem bírták gondolni, mi lelte a fiatal ügyvédet,
mi izgatja fel annyira a Krikovszky <span class="pagenum"><a name=
"Page_112" id="Page_112">-112-</a></span> uram haldoklásában,
hiszen végre is jól teszi, ha elmegy, úgy is csak immel-ámmal húzta
már idefent a csúzos lábait, jól teszi, ha fiatal erőknek enged
helyet; bizony nem élt hiába, megfestetik arczképét a tanácsterem
számára s ezzel szépen bevégzé – ha még új tíz évig tartaná a város
gyeplőjét, akkor sem érhetné több, mint hogy az arczképét
megfestetik, de a kép már akkor csunyább lenne.</p>
<p>Még jobban meglepte a szenátorokat az a furcsa, sőt valóságosan
bamba kérdés, melyet daczára az ünnepélyes pillanatnak, a
haldoklóhoz intézett:</p>
<p>– És nagy volt az üreg, kedves polgármester úr?</p>
<p>– Miféle üreg? – kérdé a haldokló, ki már elfelejtette, mit
mondott.</p>
<p>– Az esernyőnyélnek a lyuka.</p>
<p>Üveges, meghomályosodott szemeit bágyadtan, csodálkozón emelte
rá, miközben kapkodva szítta be a levegőt a fogain keresztül.</p>
<p>– Bizony nem tudom, sohasem kérdeztem az apjától.</p>
<p>Majd behunyta a szemeit s halk hangon hozzátette, azzal a
sajátságos hányaveti kedélyességgel, melylyel csak a magyar ember
tud meghalni:</p>
<p>– De ha vár egy kicsit, mingyárt megtudakolom tőle.</p>
<p>S amit igért, meg is tehette, mert alig hogy eltávozott az
ügyvéd és a tanácsbeliek, egy félóra mulva már nagy fekete zászlót
illegetett Privoda hajdu a városház homlokzatára s a katholikus
tornyokban rendre megkondultak a halottat sirató harangok.</p>
<p>Wibra Gyuri pedig ezalatt hazaérkezve, lázban, izgalomban
szaladgált föl s alá irodájában. Szive majd mámorosan ugrált az
örömtől: «Megvan a <span class="pagenum"><a name="Page_113" id=
"Page_113">-113-</a></span> kincs, megvan», majd összeszorult
reménytelenül: «Azaz megvolna, ha az esernyő kéznél lenne. De hol
van?»</p>
<p>Se enni, se inni, se aludni nem tudott addig, míg ennek a végére
nem jár. Legelsőbben az anyját kérdezte ki. Az öregasszony
erőltette is az emlékező tehetségét, de csak annyit bírt
mondani:</p>
<p>– Ki tudhatná már azt édes fiam, annyi esztendő után! És minek
is volna neked az a rongy esernyő?</p>
<p>Gyuri felsóhajtott:</p>
<p>– Kiásnám én azt most a föld mélyéből is öt körmömmel, ha
lehetne.</p>
<p>Az asszony vállat vont és a fejét csóválta.</p>
<p>– Talán a Matykó tud róla.</p>
<p>A Matykót könnyű volt megkeríteni, most is ott pipázgatott a
«mladi pan» (fiatal úr) előszobájában, mint annak inasa, de ő is
ugyanabból a kottából énekelt, hogy az esernyőnél nagyobb dolgokat
is elfelejtett azóta, de arra emlékszik, hogy a megboldogult öreg
úr még haldokolva is odakérte magához. A jó Isten tudja, miért
vigyázott rá olyan nagyon?</p>
<p>(Tudja már azt más is, nem csak a jó Isten.)</p>
<p>Legtöbbet értek özvegy Bothárné megjegyzései, aki még mindig
bérlője a kis szatócsboltnak a Gregorics-házban s jelen volt, sőt
segített a megholt Gregorics megmosásánál és felöltöztetésénél.
Mennyre-földre esküszik a derék asszonyság, hogy az esernyő ott
volt a halottnak az összeszorított merev kezében, úgy kellett az
ujjait szétfeszíteni, hogy kivegyék, helyébe tevén, amint illik, a
szent feszületet.</p>
<p>Az ügyvéd elfordult, egy-két lepergő könyüt morzsolt szét a
szemében e részleteknél. <span class="pagenum"><a name="Page_114"
id="Page_114">-114-</a></span></p>
<p>– Igen, igen, ott volt a kezében az esernyő, – ismétlé özvegy
Bothárné, – soha ne mozduljak erről a helyről, ha nem igaz.</p>
<p>– Nem ér semmit, – dörmögte Gyuri úr, – azt kellene tudnunk,
hogy hol van most.</p>
<p>– Nyilván elkótyavetyélték, mint a többi holmit!</p>
<p>Ez volt a legvalószinübb. Nosza szaladt Gyuri a levéltárba, ott
még meg kell lennie a hagyatéki iratok közt az árverési
jegyzőkönyvnek. Meg is találta csakhamar az eladott tárgyak
jegyzékét: ki vette meg és mennyiért a szekrényeket, asztalokat,
székeket, volt ott elősorolva bunda, puska, vadásztarisznya, botos,
hurkatöltő, de esernyő nem fordult elő. Tizszer átolvasta,
hasztalan, nincs semmi nyom, ha csak a következő sort nem veszszük
annak:</p>
<p>«<i>Hasznavehetetlen tárgyak 2 forint. Megvette a fehér
zsidó.</i>»</p>
<p>Ki tudja, ez-e az? De csak ez lehet. E hasznavehetetlen tárgyak
közt lehetett az esernyő. Megvette a fehér zsidó. Nos fel kell
tehát a fehér zsidót keresni. Ez az első teendő.</p>
<p>De ki voltaképen a fehér zsidó?</p>
<p>Mert a boldog bányavárosokban még az árverés idejében ritka volt
a zsidó. Egy-kettő ha akadt, könnyű volt megkülönböztetni. Az egyik
sárga volt, a szőke hajánál fogva, a másik fekete, a harmadik
esetleg vörös, vagy ha megőszült, fehér; ezzel a négy színnel a
város valamennyi izraelitáját meg lehetett különböztetni – de azóta
több száz családra növekedtek Beszterczén, a hajszinek
szaporításáról ellenben nem gondoskodott az Uristen.</p>
<p>Még sem volt nehéz kisütni, öregebb emberek emlékeztek rá, hogy
hajdanában Müncz Jónást hítták fehér zsidónak és annál inkább
valószinű, hogy <span class="pagenum"><a name="Page_115" id=
"Page_115">-115-</a></span> ő volt, mert a város ócska nadrágjai és
mellényei az ő búza-utczai kis boltjába gyűltek össze, mielőtt
földi szereplésük második korszakát megkezdenék. Még sokan
emlékeznek e kicsi boltra, melynek czégéréül vedlett csizmák,
krispinek, szűrök és gubák voltak felakasztva a következő (szénnel
az ajtóra írt) felirattal: «Csak a mezők liliomai ruházkodnak
olcsóbban, mint ezen boltban lehet.»</p>
<p>(Ez bizony igaz is volt, azzal a hozzáadással, hogy a mezők
liliomai valamivel szebben is ruházkodtak, mint ezen boltban
lehetett.)</p>
<p>Gyurit mind e magyarázatok nem igen elégítették ki, s bár nem
volt eltelve vérmes reménységgel az esernyő feltalálására nézve,
mégis átment a levéltárból a törvényszéki elnökhöz, nagyságos
Sztolarik úrhoz, tudakozni bővebb részletekről, mivelhogy ő hosszú
ideig volt a városban közjegyző s ösmert minden embert, minden
viszonyt.</p>
<p>Őszintén és részletesen elbeszélte fölfedezését, hogy a
Gregorics Pál vagyona, mely minden valószinűség szerint egy
külföldi bankban van letéve utalványra, <i>majdnem</i> megkerült.
Az utalvány, semmi kétséget nem szenved, a Gregorics Pál
esernyőjének a nyelében volt eldugva, az esernyőt meg valószinűleg
megvette az árverésen valami Müncz Jónás nevű zsidó.</p>
<p>Mindezt lihegve, gyorsan, egy szuszra hadarta el Gyuri az
egykori gyámjának.</p>
<p>– Ennyit sikerült megtudnom. De már most mitévő legyek?</p>
<p>– Ez sok, ez több, mint amennyit hittem volna. Most már csak
tovább kell kutatni!</p>
<p>– De hol kutassak? Hiszen már Müncz sincs meg. S ha megvolna is
Müncz, ki tudja, melyik szemétdombon rothadt meg azóta az esernyő.
<span class="pagenum"><a name="Page_116" id=
"Page_116">-116-</a></span></p>
<p>– Még sem szabad a fonalat elejteni.</p>
<p>– Ösmerte gyámatyám Müncz Jónást?</p>
<p>– Hogyne! Igen becsületes zsidó volt, azért nem vitte szegény
semmire. Gyakran megfordult nálam, mintha most is látnám kopasz
fejével, lengedező fehér hajával a széleken. Istenemre mondom (s
itt felugrott Sztolarik, mint egy kecske) a Gregorics Pál veres
esernyője volt a kezében, mikor legutoljára láttam. Hallod-e,
Gyuri, most már tisztán tudom, meg mernék rá esküdni, még tréfáltam
is vele: «Talán bizony a másvilágra is eljár házalni Jónás és ott
vette ezt az esernyőt Gregoricstól?» Mire ő nevetett és kedélyesen
ellenveté, hogy annyira még nem vitte, ő csak Zólyomban és Hontban
jár, a többi megyéket felosztotta a fiai közt, Móriczé Trencsén,
Nyitra, Számié Szepes, Liptó, a legkisebbik kölyök, a Kóbi, csak a
mult héten kapta Bars vármegyét, de a más világra sem ő nem
szándékozik, sem a gyerekeket nem ereszti, ha nem
<i>muszáj</i>.</p>
<p>A Wibra Gyuri szemei megcsillantak az örömtől:</p>
<p>– Bravó, kedves gyámatyám! – kiáltott fel (de beillett az
rikoltásnak is). – Ilyen memoriája csak az isteneknek volt!</p>
<p>– Szerencsés ficzkó vagy Gyuri. Valami előérzet súgja nekem,
hogy most jó nyomon vagy, hogy megtalálod az örökségedet.</p>
<p>– Most már én is hiszem – lelkendezett az ügyvéd, ki épp oly
könnyen hajlott az optimizmusra, mint az ellenkezőre, – de hát mi
lett a szegény Münczczel?</p>
<p>– Van egy keresztény legenda a zsidókról. Hogy minden hosszú
napon elvész a világban nyomtalanul egy zsidó. Így veszett el az
öreg Jónás is <span class="pagenum"><a name="Page_117" id=
"Page_117">-117-</a></span> most vagy tizennégy esztendeje ő rá
esett a sor. (Ne félj, a Rothschildok közül egy sem vész el.) A
felesége, a gyermekei csak várták, csak várták, de Jónás nem jött.
Akkor aztán elindultak a fiai nyomról-nyomra a fölkeresésére s
kisült, hogy az öreg Jónás megtébolyodott s mint ilyen kóválygott
szanaszét a tót falvakban, egy darabig itt látták, ott látták, a
kereső fiúk előtt fel-felbukkant a híre, míg végre egy napon
kivetette a holttestét a Garam.</p>
<p>Az ügyvéd szép arczán a kedvetlenség és elcsüggedés borulata
futott végig.</p>
<p>– De hisz’ akkor az ernyő is a Garamba veszett.</p>
<p>– Hátha nem. Miért ne hagyhatta volna otthon? S ha otthon
hagyta, most is ott heverhet ócska holmija közt – mert azt ugyan
nem vehette meg senki. Próba szerencse, fiam Gyuri! Ha neked
volnék, most rögtön kocsira vetném magamat s mennék, míg csak…</p>
<p>– Mennék én is, de hová menjek?</p>
<p>– Hát persze, persze. (Sztolarik elgondolkozott.) A Müncz-fiúk
szanaszét vannak a világban, – a gyufapaklik, melyekkel kezdték,
azóta talán házakká dagadtak valahol, a Müncz-fiúkról semmit sem
hallottam, hanem tudod mit, eredj el Bábaszékre, az özvegy anyjuk
ott lakik.</p>
<p>– Merre esik Bábaszék?</p>
<p>– Mingyárt Zólyom mellett, a hegyek közt, azzal csúfolják, hogy
kánikulában megfagyott Bábaszéken a birka.</p>
<p>– És bizonyosan tudja, hogy Münczné ott lakik?</p>
<p>– Egész bizonyosan. Egy pár év előtt megfogadták és elvitték
zsidónak Bábaszékre. <span class="pagenum"><a name="Page_118" id=
"Page_118">-118-</a></span></p>
<div class="chapter">
<h3>A MI ROZÁLINK.</h3>
</div>
<p>Igen is, az öreg Müncznét elvitték zsidónak Bábaszékre, negyven
váltóforint fizetéssel, mivelhogy Bábaszéken nem volt zsidó és
okvetetlenül keríteni kellett egyet.</p>
<p>A dolog voltaképen úgy áll, hogy Bábaszék ama kolibri városkák
egyike, melyek csak abban különböznek a szegényes felföldi
falvaktól, hogy a bírájukat polgármesternek titulálják s hogy az év
egyik napján odahajtanak a «laz»-oknak nevezett tanyákról és a
szomszédos falukból egy-két üszőt, tinót és néhány görhes lovacskát
s ugyancsak e napon eljön a zólyomi mézeskalácsos, Plokár Sámuel is
és kirakodik a sátorában; mézeskalácsból való sziveit, huszárjait
és bölcsőit gyorsan szétkapkodják s viszik a környékbeli leányoknak
és gyermekeknek. Egyszóval, vásár van Bábaszéken. És erre századok
óta rátartó minden bábaszéki bennszülött, kétfelé osztván a naptári
esztendőt és a világeseményeket, olyanformán, hogy az egyik részük
történik a vásár előtt, ennyi és annyi héttel vagy hónappal, a
másik részük ellenben a vásár után következik be, mint ahogy
például a Deák Ferencz halála éppen két napra esett a bábaszéki
vásár után. <span class="pagenum"><a name="Page_119" id=
"Page_119">-119-</a></span></p>
<p>Mindennek pedig okai a régi királyok, kik a zólyomi vagy a
véglesi várban vadászgatván, a szomszéd falvakat borravaló helyett
városokká emelték.</p>
<p>Hát végre is szép privilégium. A városban minden többet ér,
többet mutat, a fundus, a kert, sőt maga az ember is. Mégis csak
polgár az ember s ez már valami. Ha beválasztják a tanácsba, hát
szenátor, a szalmafedeles ódon ház, ahol a tanács ül, városháza, a
bocskoros «kisbíró», dolmány helyett ámbár rézcsattos tüsző van a
hasán, hajdúnak neveztetik. A hajdúnak még dobolni is kell tudni,
mert a városkának saját dobja van – sőt a gazdagabb városok még
vizipuskát is szereznek. Hiába, rang a rang – de fenn is kell azt
tartani.</p>
<p>Kivált, mert olyan szelek kezdenek fújni a megyeháza felől, hogy
a kis nyolcz-kilenczszáz lakosú városkák nagy részét eltörlik,
megindult ennélfogva a versengés közöttük, mindenik mutatni akarván
életképességét, mindenik siet nagy lóra ülni, pedig a zabos
tarisznyája csak egy csikófejhez való… Nem lesz ennek jó vége;
meglátja, aki megéli.</p>
<p>Jó Zólyom városa Tót-Pelsőcz ellen tör.</p>
<p>– Hiszen nem város ez, még patikája sincs.</p>
<p>Megfojtaná Zólyom egy kanál vízbe Pelsőczöt. (Pedig én Istenem,
hiszen nem lehet minden zug és szöglet Besztercze vagy London!)</p>
<p>De Pelsőcz is kutya, ő meg a nyomorult Bábaszék ellen ugat és
acsarkodik:</p>
<p>– Hiszen nem város az! Még zsidó sincs benne! Ahova pedig zsidó
nem telepszik, annak a helynek nincs jövője, az már csakugyan nem
városnak való. <span class="pagenum"><a name="Page_120" id=
"Page_120">-120-</a></span></p>
<p>Bábaszék ismét a nálánál kisebbeket marja… De nem azért vagyok
én most itt, hogy ezt a csúf birkózást kifessem, csak azt akarom
röviden megjegyezni, hogy Bábaszék érdemes előljárósága okulván az
ellenség irigy piszkolódásából – mint ahogy a méh a mérges
növényből is ki tudja szedni a mézet – alkudozásba lépett vala az
említett özvegy Müncz Jónásnéval aziránt, hogy átjőjjön lakni
Bábaszékre, nyitván ott a piacz kellő közepén boltot, szemben a
kovácsműhelylyel, hogy minden átutazónak legott szemet szúrjon,
kelendők lévén kiváltképen a következő árúczikkek: szappan, ostor,
pirosító, kékítő, lókefe, vakaró, ár, szög, só, kocsikenőcs,
sáfrány, gyömbér, czimet, csiriz, kenderolaj, szóval azok a
czikkek, melyek Bábaszék határában nem teremnek és Bábaszéken nem
is készíttetnek s valóban a felsoroltakon kívül is van még néhány
ilyen a világon.</p>
<p>Így került Münczné Bábaszékre, hol is nagy tisztelettel fogadták
s mindenben kényeztették, majd hogy a tenyerükön nem hordták (ami
egyébiránt nem lett volna tréfa, mert Rozáli asszony nyomott vagy
két mázsát).</p>
<p>Eleinte soknak visszatetszett, hogy a magistratus nem zsidót
szerzett, hanem csak zsidó asszonyt, mert mégis csak szebb lenne,
lélekemelőbb lenne, ha így szólhatnának: «A mi zsidónk ezt mondta,
azt mondta. A mi Móriczunk vagy Tóbiásunk azt tette, emezt tette»,
de csak annyit mondhatni, hogy «a mi zsidóasszonyunk, a mi
Rozáliánk», az semmi, ez túlságosan szerényen hangzik. Egy szó mint
száz, zsidót kellett volna hozni Bábaszékre, nagy szakállút, görbe
orrút, ha lehet, vörös hajjal – az az igazi. <span class=
"pagenum"><a name="Page_121" id="Page_121">-121-</a></span></p>
<p>De Konopka uram, a legeszesebb szenátor, aki Müncznével az
alkudozásokat folytatta, s maga ment el érte, meg a holmijáért
Beszterczére a kirendelt szekerekkel (még fel is bokrétázta a
lovakat, melyek az asszonyt hozták), kegyetlenül levágta az
elégedetleneket olyan argumentummal, hogy a Dávid parittyájából
kirepült kő se sujtott jobban.</p>
<p>– Ne legyenek ostobák kegyelmetek! Ha egyszer egy asszony király
lehetett Magyarországon, miért ne lehetne másszor egy másik asszony
zsidóboltos Bábaszéken?</p>
<p>Igaz, ami igaz, lecsillapodtak lassanként, sőt még magasztalni
is kezdték a magisztrátus választását, midőn az első purimkor s
azután is minden sátoros ünnepen összejöttek a világ minden
részéből a Münczné fiai, számszerint heten s látták őket ünneplő
úri öltözetekben, fűzős czipőkben a lábukon, magas, fazékalakú
kalapokkal a fejeiken, végigsétálni a piaczon.</p>
<p>A bábaszéki polgárok kiálltak ilyenkor mályva rózsás kertjeikbe
s büszkeségtől dagadozott szivük, amint utánok néztek, azt
mondogatván egymásnak a liczeum-keritéseken keresztül:</p>
<p>– No, ha már ez se város, koma, akkor a denevér is csak
muslincza!</p>
<p>– Tíz évig se látni ennyi zsidót Pelsőczön – válaszolta a hasát
simogatva a másik koma.</p>
<p>Az öreg Münczné a boltajtóból legeltette szemeit a fiain, mert
rendesen ott üldögélt, kötögetve a boltajtóban, rezes pápaszemmel
az orrán (már maga ez a pápaszem bizonyos előkelő városias külsőt
kölcsönzött Bábaszéknek), de különben nyájas, kellemetes arczú öreg
asszony volt Münczné s hófehér fodros főkötőjében úgy odaillett a
piaczhoz, <span class="pagenum"><a name="Page_122" id=
"Page_122">-122-</a></span> a fehérre meszelt épületekhez, a
városház méltóságteljes homlokzatához, hogy senki se tudott elmenni
mellette kalapemelés nélkül, épp úgy nem, mint a nepomuki János
szobra mellett. (Hiszen végre is csak ez a két nevezetes látni való
volt Bábaszéken.) Mindenki ösztönszerüleg érezte, hogy a kis
gömbölyű anyóka beleszövődik Bábaszék felvirágzásának terveibe.</p>
<p>– Jó napot ifiasszony. Hogy van ifiasszony?</p>
<p>– Jól, édes gyermekeim.</p>
<p>– Hogy megy a bolt, ifiasszony?</p>
<p>– Jól, édes gyermekeim.</p>
<p>Úgy örültek, de úgy örültek, hogy az ifiasszony fürge, mint a
gyík, egészséges, mint a makk s hogy vagyonosodik szemlátomást; el
is dicsekedtek vele mindenfelé, amerre csak jártak a furmányos
szekerekkel.</p>
<p>– A mi Rozáliánk gyarapszik. Teringette, egyre tollasodik a mi
Rozálink. De hát lehet is Bábaszéken! Bábaszék aranyszék. Bábaszék
szűz hely… Bábaszéken lehet még élni.</p>
<p>Valóságosan kényeztették Rozáli ifiasszonyt. Már a hetvenbe
járt, de mégis csak úgy hítták «mlada pani» (ifju asszony). És
ebben is van logika. A király magához kaparintotta az összes
értéktelen czímeket és csak ő neki szabad azokból adományozni, a
nép fogta magát (érezvén, hogy ő is szuverén), a <i>fiatalságot</i>
adományozza czímnek. Hát mondom, nagyra becsülték, kényeztették
Rozáli ifiasszonyt s mikor néhány évre az ideköltözése után egy
kőház építéséhez fogott a piaczon – az összes szekeres gazdák
szivességből ajánlkoztak egy-egy forduló útra, kőért, fáért, a
zsellérek pedig egy napi ingyenmunkára vállalkozának; alig akadt
egy-két <span class="pagenum"><a name="Page_123" id=
"Page_123">-123-</a></span> lustább, aki húzódék, vagy el nem jött,
bezzeg azokat is hogy lehurrogták az okosabbak és előkelőbbek.</p>
<p>– Hitvány ember, – mondták az olyanról – nem becsül az semmit;
se istent, se papot, se zsidót.</p>
<p>Sőt annyira ment a városi hatóság respektusa, hogy a
határtagosításnál a messzetekintő Mravucsán János polgármester
felszólalására külön kihasítottak két darabot a beltelkekből, egyet
az esetleges zsidótemplom, egyet pedig zsidótemető számára – holott
csak az az egy zsidóasszonyuk volt.</p>
<p>De mindegy. Hiszen a jövő előttük áll s ki tudja, mi fénylik
abban? És végre is olyan jól esik beleszőni az idegenekkel való
közönséges beszélgetésekbe «a bábaszéki zsidó-temető mellett egy
kődobásnyira» vagy ilyesmit: «a bábaszéki zsidótemplom fundusa
mellett menve», stb.</p>
<p>Mindezeket pedig nagy irigykedéssel és mérgelődéssel hallgatták
a Bábaszéknél is kisebb szomszéd városkák, ekképen nyilatkozván a
hátuk mögött:</p>
<p>– Ah, ezek a bábaszékiek! Nagyzási hóbortba estek a nyavalyások.
<span class="pagenum"><a name="Page_124" id=
"Page_124">-124-</a></span></p>
<div class="chapter">
<h3>A SZÁLAK GLOGOVÁRA VEZETNEK.</h3>
</div>
<p>Verőfényes tavaszi délutánon könnyű kocsi állt meg a Müncz
Jónásné boltja előtt s egy fiatal úr ugrott le a kocsiról – aki,
mint már tudjuk, nem más, mint a mi Wibra Györgyünk.</p>
<p>Rozáli ifiasszony, aki éppen künn beszélgetett Mravucsán
polgármesterrel és Galba szenátorral, kiváncsian kérdezte a
ruganyos léptekkel feléje tartó úrtól:</p>
<p>– Parancsol valamit?</p>
<p>– Müncz Jónásné?</p>
<p>– Én vagyok.</p>
<p>– Esernyőt szeretnék venni.</p>
<p>A két szenátor csodálkozva nézett fel a felhőtlen, derült
égre.</p>
<p>– Az ördögbe is – mormogta magában a messzetekintő Mravucsán –
minek ilyenkor az esernyő? Majd hangosan kérdezte:</p>
<p>– Hová való uraságod?</p>
<p>– Beszterczebányára.</p>
<p>Mravucsán még jobban csodálkozott, szinte kedve lett volna
kidülleszteni a mellét. Mégis csak nagy dolog az, hogy
Beszterczéről Bábaszékre jönnek <span class="pagenum"><a name=
"Page_125" id="Page_125">-125-</a></span> esernyőt venni. Szép
dolog ilyesmit megélni az embernek, pláne a saját polgármestersége
alatt. Gyöngén meglökte Galbát s halkan súgta:</p>
<p>– Hallotta?</p>
<p>– Ez csak szegényes falusi boltocska, uram. Esernyőt s ehhez
hasonló czikkeket nem tartok – felelte Rozáli néni.</p>
<p>– Elég baj az – mormogta Mravucsán uram, a nagy, kifent bajuszát
harapdálva.</p>
<p>– De úgy hallottam, – szólt ujra az idegen – hogy öreg esernyői
volnának.</p>
<p>Öreg esernyők! Pfuj! Mravucsán uram, aki aszthmatikus, egyszerre
sebes, kurta lélekzeteket kezdett venni, és éppen valami fitymáló
szót akart odadöfni az idegennek, midőn egyszerre megvadult lovak
rohanása másfelé fordítá a figyelmét. A vásáros nép, melylyel telve
volt a piacz, szétriadva futott el az út közepéről, a szemközti
kovácsműhelyben megszünt a kalapácsolás, a kovácslegények nagy
riongatással futottak a jobbra felállított Laczikonyha felé,
melynek tűzhelyét a pecsenyékkel együtt feldöntötte a vágtató
fogat. A ropogósra megpirított sertésszeletek ott henteregtek a
porban, fölséges illatuk kellemesen csiklandozván a kovácslegények
orrát. A kofák ordítottak, jajveszékeltek, némelyek, a bátrabbak,
leoldván kékes kötényeiket, ezeket lebegtetve riasztgatták a
lovakat, ráirányítván őket szerencsésen a csizmadiák sátraira.
Valóságos ribillió ütött ki, az egész piacz izgett-mozgott,
hullámzott. Egy kovácslegény fölkapott egy hatalmas
pecsenyedarabot, a kofák utána iramodtak, mire egy másik
kovácslegény, hogy segítségére legyen üldözött társának, hirtelen
fölragadott a fujtató alól egy izzó tüzes vasat, azzal rohant a
kofák felé, paskolván <span class="pagenum"><a name="Page_126" id=
"Page_126">-126-</a></span> azt eszeveszetten a kalapácsával, hogy
a tüzes szikrák két ölnyire frecsegtek köröskörül.</p>
<p>A két pej paripa pedig ezalatt tovább száguldott a kolpachi
fazekas portékáin keresztül, magával vonszolva egy finom úri
bricska roncsait. «No abból se lesz többé kocsi», mondá nagy
flegmával a kovácsmester, aki bőrköténye alá dugott kezekkel nézte
a jelenetet. Alkalmasint valamely házfalhoz ütődött a kocsi s
teljesen összezúzódék a hátulsó balrésze; a tengely is kettétört,
az egyik kerék lemaradt valahol lőcsöstül, saraglyástól, úgy hogy
most már kezdett lecsúszni a narancsszínüre festett kas is. A
gyeplő a lovak közé esve, a földet seperte s valóban szép volt
látni a nekiszilajodott állatokat, lelógó sörényükkel, tajtékos
szájjal, lila gőzt lövelő orrlikaikkal, amint a gazdátlanság
élvezetének mintegy deliriumában, hátraszegett nyakkal vágtatván
bomlottul, első lábaikkal a levegőben látszottak úszni.</p>
<p>– Szép dögök! – mondta Galba szenátor úr.</p>
<p>– A glogovai pap lovai – jegyzé meg Mravucsán. – Félek, valami
szerencsétlenség történt. Menjünk Galba!</p>
<p>Azalatt, míg Münczné az előljárókkal beszélgetett a boltajtó
előtt, felszaporodván a vevők, akiket ki kell szolgálnia s akik
türelemmel vártak az ifiasszonyra, ímmel-ámmal mondta az
idegennek:</p>
<p>– Öreg esernyők volnának uram, bizonyára akad egynéhány a
padláson, de azok nem ilyen finom úrnak valók.</p>
<p>– Terringette! Hátha mégis láthatnám őket!</p>
<p>Münczné a boltajtóba lépve, megfogta a kilincset, hogy maga
előtt ereszsze a vevőket s mindössze a küszöbről tett egy elutasító
mozdulatot. <span class="pagenum"><a name="Page_127" id=
"Page_127">-127-</a></span></p>
<p>– Biztosítom, hogy ön a kezébe se fogná.</p>
<p>Hősünk azonban nem hagyta magát ilyen könnyen lerázni, utána
ment a boltba s bevárta, míg végzett a vevőivel, akkor újra
ismétlé, hogy látni akarja az ócska holmikat.</p>
<p>– Ejh, uram, hagyjon békét! Mondom, hogy nem önnek valók. Ez
esernyők abból az időből vannak, mikor még a férjem élt, aki értett
a javításukhoz, többnyire összetört bordázatuak, rongyosak –
azonfelül úgy elhányódtak a padláson hasznavehetetlen lom és
rongyok között, hogy nem érdemes értük felfáradni. De nem is
lehetne. A fiam kiment a vásárba, a szolgálónak orbáncz van a
lábában, nem mozdulhat, magam pedig így vásár idején el nem
mozdulhatok a boltból egy perczre sem.</p>
<p>Az ügyvéd egy ötforintost vett ki a tárczájából.</p>
<p>– Nem kívánom ingyen a szívességét, Münczné asszony, de az
esernyőket minden áron látni akarom. Ereszszen hát fel engem
magamat a padlásra. Fogja ezt egyelőre.</p>
<p>Münczné utána nem nyúlt a pénznek s apró szemei, melyek mélyen
bent ültek kövér arczának üregeiben, szúrón, gyanakodóan tapadtak
az előkelő külsejű ifjúra.</p>
<p>– Most már éppen nem mutatom meg az esernyőket.</p>
<p>– Miért?</p>
<p>– Mert a megboldogult férjem arra tanított: «Soha se tégy olyat,
Rozáli, amit nem értesz» s az én szegény férjem igen bölcs ember
volt.</p>
<p>– Persze, persze. Igaza van, ha nem érti, hogy mért ajánlok öt
forintot rongyos esernyők látásáért. <span class="pagenum"><a name=
"Page_128" id="Page_128">-128-</a></span></p>
<p>– Úgy van, öt forintért valami különbet is láthatna ön.</p>
<p>– Nos, pedig igen egyszerű eset. Az apámnak volt egy ócska
esernyője, melyet ő igen szeretett életében, valóságosan
ragaszkodott hozzá, megtudtam véletlenül, hogy az a maga férjéhez
került, Münczné asszony, most meg akarnám szerezni, mint
ereklyét.</p>
<p>– Ki volt az uraságod apja? Talán tudnék a dologról.</p>
<p>Az idegen elpirult kissé.</p>
<p>– Gregorics Pál – mondá.</p>
<p>– Ah, a Gregorics! Megálljon csak! Igen, igen, emlékszem, az a
furcsa emberke, ki halála után…</p>
<p>– Az, az! Aki két-két ezer forintot hagyott a beszterczei
asszonyoknak.</p>
<p>– Tudom, tudom, de ő neki nem volt, ha jól emlékszem, fia…</p>
<p>– Igenis, az az… (zavarba jött, megakadt). Én Wibra György
ügyvéd vagyok.</p>
<p>Most már az öreg Münczné jött zavarba.</p>
<p>– No persze. Oh, oh! Ez az én ostoba öreg fejem. Oh, oh, tudom
már. Hogyne tudnám! Hallottam már a tekintetes úr hírét. Nagyon
örülök, hogy látom a tekintetes urat. Ösmertem a szegény tátiját.
Istenem, hogy hasonlít hozzá és mégis milyen csinos. Nagyon
ösmertem, ámbár – tette hozzá mosolyogva – nekem nem hagyott
kétezer forintot. Jaj, én már akkor is öreg voltam, mikor ő fiatal
volt. No hát csak tessék azokat az esernyőket megnézni. Majd
megmutatom az utat és megmagyarázom, hol vannak a padláson. Tessék
utánam jönni. Bár csak megtalálná az öreg tekintetes úr esernyőjét…
<span class="pagenum"><a name="Page_129" id=
"Page_129">-129-</a></span></p>
<p>– Ötven forint ütné érte a markát, Münczné asszony.</p>
<p>Az ötven forint szóra megcsillogtak az öreg asszony szemei, mint
Szent-János bogarak. Oh, a jó fiú! – sóhajtá az égre nézve – csak
nincsen semmi tetszetősebb az Isten előtt, mint egy jó fiú, aki
tiszteli a szülei emlékét! Olyan fürge, olyan eleven lett az ötven
forint szóra, mint az orsó s becsukván a bolt belső üvegajtaját
kívülről, gyors tipegéssel vezette Gyurit az udvarra a létrához s
most már maga is föl akart menni, hogy segítségre legyen.</p>
<p>– Nem, nem, maradjon lent Münczné asszony. Mit szólna a világ –
szólt Gyuri, tréfálkozva – ha meglátná, hogy ketten megyünk fel a
padlásra?</p>
<p>Rozáli mama vidám kaczajra fakadva csapta össze a kezeit.</p>
<p>– Oh, édes tekintetes szívecském! Hol vagyok már én attól? Már
nekem a tatája se testált semmit. Pedig valamikor… (Lesimogatta a
felborzolt ősz haját elől.) No hát csak menjen fel lelkem.</p>
<p>Egy jó félóráig turkált fent a Münczné limlomjai közt Wibra
Gyuri – mialatt az asszony kétszer is kiszaladt a boltból utána
nézni. Türelmetlenné tette az ötven forint.</p>
<p>– Széna-e, vagy szalma? – kérdé, amint végre meglátta háttal
lefelé lépegetni a létra fokain. Pedig hiábavaló kérdés volt:
esernyő nélkül jött.</p>
<p>– Mindent átnéztem, – mondta lehangoltan, – egyik esernyő se az
igazi.</p>
<p>A zsidóasszony kedvetlen arczot vágott, tokája fájdalmasan
rezegni látszott, a szeme pedig szaporán pislákolt. Ájváj, hova
tehette az az ostoba Jónás? – dörmögte. – Ötven forint! Borzasztó!
Jónásnak soha se voltak ösztönei… <span class="pagenum"><a name=
"Page_130" id="Page_130">-130-</a></span></p>
<p>– Valószínűleg a férje hordta ezt az esernyőt. Sztolarik úr, a
mostani törvényszéki elnök, azt mondja, hogy a kezében látta,
biztosan emlékszik rá.</p>
<p>– Hogy nézett ki?</p>
<p>– Piros volt a szövetje, májszínű folttal fölül, a szövet alján
keskeny zöldvirágos csík futott körbe; fekete fanyele szürke
csontfogantyúban végződött.</p>
<p>Rozáli ifiasszony felkiáltott:</p>
<p>– Ne menjek soha az égbe, ha nem azt vitte a Jónás az utolsó
útjára. Mintha most is előttem állna. Azt vitte, istenemre azt
vitte…</p>
<p>– Elég rosszul cselekedte.</p>
<p>Rozáli mama védeni kezdte:</p>
<p>– Mit tudhatta ő, melyiket kell itthon hagyni! Nem voltak
ösztönei.</p>
<p>– Tehát vége van! – sóhajtott fel az ügyvéd, aki ott állt a
létránál tanácstalanul, szinte megdermedve, mint Marius Carthago
romjain; csakhogy az ő Carthagójából a romok se maradtak meg, –
eloszlott az egész a légbe, ahonnan építve volt.</p>
<p>Kényszeredetten lépegetett ki a kapuajtón a kocsijához, az
anyóka most már lomhán topogott utána, jobbra-balra dülöngve, mint
egy hízott lúd. Künn az utczán azonban egyszerre élénken megragadta
a Wibra Gyuri gallérját:</p>
<p>– Ej, nini. El is felejtettem volna. Hiszen éppen itthon van a
Móricz fiam, aki mészáros Ipolysághon és juhokat jött venni. A
Móricz fiam mindent tud és soha se menjek az égbe (Rozáli mama, úgy
látszik, jobb szeretett idelent a földön maradni), ha az nem nyujt
valami felvilágosítást a veres esernyőről. Menjen csak, tekintetes
lelkem, egyenesen a vásártérre, a birkák közé és szólítsa meg ott a
legszebb <span class="pagenum"><a name="Page_131" id=
"Page_131">-131-</a></span> embert és az lesz a Móricz fiam…
roppant szép, különösen szép a Móricz. Csak szólítsa meg és igérje
neki az ötven forintot. Ne menjek soha az égbe, ha a Móricz nem
mesélt nekem valamit erről az esernyőről. Mert mikor a szegény
Jónásom elveszett, a Móriczka ment őt felkeresni s megtalálván a
fonalat, nyomról-nyomra, faluról-falura követte, kérdezősködvén,
kutatván, míg végre minden kiviláglott (Rozália mama könyezve
nézett fel az égre). Oh, Jónás, Jónás, mért tetted azt velünk? Ha
már elment az eszed, mi szükség volt utána menned neked is? Van a
te fiaidnak elegendő.</p>
<p>Megkapaszkodott volna már Wibra Gyuri a szalmaszálban is, szó
nélkül sietett tehát a bocskortalp és halina-árukkal rakott sátrak
között a templom háta mögé, a vásártérre.</p>
<p>Egy kis kérdezősködéssel ráakadt Müncz Móriczra, egy tömzsi,
kövér emberkére, olyan szeplős arczczal, mint egy pulykatojás. Rút
volt, mint egy faun. A derekáról egy sásalakú aczél fityegett s
jobb karjára ökörfej volt kitetovirozva.</p>
<p>Éppen egy kajlaszarvú tehénre alkudozott. Az eladó, egy lesti
szűcsmester, mennyre-földre esküdözött, hogy ehhez fogható tehenet
még nem vett élő ember Bábaszéken.</p>
<p>– Mert ez megeszi a szalmát is – mondá – és mégis tizennégy
itcze tejet ad naponkint.</p>
<p>– Ostobaság! – felelte fitymálva Müncz Móricz, – nem vagyok én
borjú, aki szopni fogja, hogy nekem tejelését dícséri kend,
mészáros vagyok, aki levágja és kiméri.</p>
<p>– Hát ez már igaz – hagyta rá a becsületes szűcsmester és a
saját inicziativájából engedett a tehén árából öt forintot.
<span class="pagenum"><a name="Page_132" id=
"Page_132">-132-</a></span></p>
<p>Ez még kevés lehetett Móricznak, mert körültapogatván a
jószágot, nagyot csapott a lapoczkájára. «Mennyi csont!» – kiáltott
fel kétségbeesve, aztán kipeczkelte száját és fogait nézegette.</p>
<p>– Ah, hiszen nincs már ennek foga se!</p>
<p>– Mit beszél az úr fogakról? – mordult fel a becsületes szűcs. –
Csak nem akarná talán kimérni a fogakat is?</p>
<p>– De rúg is a rusnya állatja!</p>
<p>– Ejh, mit, holta után nem fog rúgni; pedig reménylem, csak
holta után szándékozik kimérni.</p>
<p>A becsületes szűcs nevetett a saját megjegyzésén s mert az jó
hangulatba ejtette, e jó hangulatában megint engedett öt
forintot.</p>
<p>Még ez is kevés lehetett Móricznak, mert még mindig nézegette a
Bimbót, hogy új és új hibákat fedezzen fel benne, midőn ott termett
Wibra Gyuri és megszólítá magyarul:</p>
<p>– Jőjjön csak egy szóra Müncz úr!</p>
<p>Arra, hogy a vevőjét elhíjják, ijedtében még lejebb szállott öt
forinttal a szűcs és most már tenyerébe csapott az okos Móricz, aki
mindig estefelé vásárolt ama reményvesztett tulajdonosoktól, kik
egész idáig nem bírtak túladni a jószágon.</p>
<p>– Mi tetszik, uram?</p>
<p>– Valamit szeretnék öntől venni, ami sem az enyém, sem az
öné.</p>
<p>– Nos, ilyen portéka elég sok van a világon – vigyorgott Móricz.
– Biztosítom, hogy igen jutányosan adom.</p>
<p>– Menjünk egy kicsit odébb innen!</p>
<p>Gyuri elvezette, ki a sokadalomból, a város közkútjához, ahol
egy terebélyes kőrisfa nyujtott árnyékot. Ez a fa, melyet
sorompóval vett körül <span class="pagenum"><a name="Page_133" id=
"Page_133">-133-</a></span> a nemes város s két oldalról padot
állíttatott alája, szintén hozzátartozott Bábaszék jövendő
nagyságához: a pézsmaszagú, aranyzöldbe játszó bogarak, melyek
keskeny, hosszúkás leveleit ellepték s némely orvosságok
készítéséhez kellenek, e <i>hólyaghúzó izgonczok</i> (ahogy a
tudósok hívják őket) megannyi argumentumok lehetnek a felsőségnél,
hogy Bábaszék is megkapja egykor a patikát.</p>
<p>A bábaszéki menyecskék sokszor vittek ilyen bogarakat bögrékben
azelőtt Zólyomba, hol a patikárus megvette egy pár garasért, de
utóbb statutummal tiltá el ezt a machinácziót a nemes város,
mondván: «A fához patika dukál. A bogarakat nem engedjük kivinni»…
Tudja ám a leczkéjét a messzetekintő Mravucsán!</p>
<p>Gyuri elbeszélte röviden, mi járatban van, hogy ereklyének
szeretné megszerezni az apja kedvencz esernyőjét, melyet az öreg
Jónás hordott magával.</p>
<p>– Tud-e valamit felőle?</p>
<p>– Tudok – felelte Móricz kedvetlenül, mert meglehetősen leesett
az álla, hogy ilyen csekélységről van szó.</p>
<p>– Ötven forintot ajánlok fel, ha útba igazít és sikere lesz.</p>
<p>Móricz ijedten kapta le sipkáját. Ötven forint egy ócska
esernyőért! Haj, ez talán maga a kóburgi herczeg Szent-Antalról!
Egyetlen szemvillanattal észrevette most, milyen finom ruhában
van.</p>
<p>– Meg lehet találni az esernyőt – mondá feltűnő mohósággal, majd
gondolkozva tette utána a mérséklő «úgy hiszem»-et.</p>
<p>– Beszéljen el mindent, amit tud!</p>
<p>Hallgatott egy darabig elmélyedve; apjára vonatkozó <span class=
"pagenum"><a name="Page_134" id="Page_134">-134-</a></span> emlékei
kuszán voltak összehányva a fejében, mint a tövisboglya.</p>
<p>– Igen, igen, az esernyő! Hol is volt csak? Tizennégy, tizenöt
éve annak, hogy apám eltűnt, sok részlet elhalványodott
emlékezetemből, de azt bizonyosan tudom, hogy a fölkeresésére
indulván az öcsémmel, Podhrágyon találtam fel az első szálat,
melyen elindulva, követhettük. Podhrágyon még teljes eszénél volt,
néhány apróságot eladott a falubelieknek, a korcsmában meghált s
egy ócska pecsétnyomót vett bizonyos Raksányi nevű kurta nemestől,
két forintért. Nagyon eszénél volt, mert ezt a pecsétnyomót, mikor
a Garamból kifogták, megtaláltuk a zsebében s ötven forintért adtuk
el egy antikváriusnak, ugyanis kisült róla, hogy Mohorai Vidnek
volt pecsétje, az Árpád-korból.</p>
<p>– Szép, szép, de ezek a részletek engem nem érdekelnek, Móricz
úr – szólt közbe hősünk türelmetlenkedve.</p>
<p>– Majd meg tetszik látni, hogy érdekesek.</p>
<p>– Az meglehet, de nem vonatkoznak az esernyőre.</p>
<p>– De bizony arra is vonatkoznak. Csak figyelemmel tessék
hallgatni. Podhrágyon megtudtam, hogy onnan Abellovára ment. Hát én
is Abellovára mentem. Az itt előadottak szerint már is gyanakodni
kezdtem, hogy az öregem elméje elborult, úgy is mindig hajlott a
búskomorságra. Itt ugyanis elbeszélték nekünk, hogy az <i>angyalos
krajczárokat</i> négykrajczárjával váltogatta be a falubeliektől.
Később azonban kitűnt, hogy tévedtem a föltevésemmel.</p>
<p>– Hogyan? Még mindig nem volt bolond?</p>
<p>– Nem, mert néhány nappal utána két zsidólegény járt Abellován,
akik egy-egy tarisznya angyalos <span class="pagenum"><a name=
"Page_135" id="Page_135">-135-</a></span> krajczárt hoztak
magukkal, amiket viszont az abellovaiak váltogattak be három
krajczárjával – tudván, hogy az angyalos krajczárok négyet
érnek.</p>
<p>– Eszerint lehetséges…</p>
<p>– Nemcsak lehetséges, de bizonyos, hogy a két fiatal csaló bízta
meg az angyalos krajczárok bevásárlásával az én becsületes
öregemet, aki így tudtán kívül lett bűnrészessé. Mégis valószínű,
hogy az esze nem volt egészen a helyén, mert különben nem engedi
magát beugratni. Abellováról átment a Viszoka Hora nyírerdőn át
Dolinkára, de itt semmi különöset nem bírtunk felfedezni az ő
viselkedéséről, pedig két napig volt itt, ellenben bizonyos, hogy
az utána következő faluban, Sztrecsnyón már utána szaladtak a
gyerekek és csúfolták, mint egykor Illés prófétát, ő meg
szétbontván batyuját (nem Illés próféta, de az én tátim)
áruczikkelyeivel dobálta őket. Ötven esztendő mulva se felejtik el
ezt a napot Sztrecsnyón, midőn kókusz-szappanok, kalárisok, bicskák
és harmonikák hulltak, mint az égi manna, a nép közé. Azóta
példabeszéd is lett, amint hallom, hogy: «<i>Egyszer járt
Sztrecsnyón bolond zsidó!</i>»</p>
<p>– Ördög vigye Sztrecsnyót! Térjünk már egyszer a dologra!</p>
<p>– Ott vagyunk már. A veres tornyú Kobolnyikon már batyu nélkül
látták szegény apámat, az egyik kezében bottal, a másikban
esernyőjével hadonászva a ráuszított kutyák ellen. Kobolnyikon
tehát még megvolt az esernyője.</p>
<p>A Móricz szeplős arczán könnyek kezdtek folyni, úgy
elérzékenyült, úgy elfogódott a szíve ezeknél a részleteknél, a
hangja is tompa lett és végtelenül lágy.</p>
<p>– Sokfelé kutattunk aztán a környéken, de csak Lehotán tudtunk
meg róla valamit. Egy zivataros <span class="pagenum"><a name=
"Page_136" id="Page_136">-136-</a></span> nyári éjszakán oda
kopogtatott be a falu szélén lakó csőszhöz – de az, mikor meglátta,
hogy zsidó, kikergette. Nem volt már akkor se kalapja, se
esernyője. Csak a nagy kampós botja, melylyel annyiszor kergetett
bennünket gyerekkorunkban.</p>
<p>– Ah igen, kezdem már érteni az ön terjengősségét. Az esernyő a
Kobolnyik és Lehota közti területen veszett el – ezt akarja
kimutatni.</p>
<p>– Igen.</p>
<p>– Elhiszem, Móricz úr, de ez csak annyi, mint semmi. Apja talán
elhajitotta az erdőben, sziklák között. S a legjobb esetben, ha
megtalálta valaki, elvitte a búzaföldjére, hogy a madárijesztőt
öltöztesse fel félelmetesebbre.</p>
<p>– Nem az történt. Tudom, mi történt.</p>
<p>– Ugyan?</p>
<p>– Véletlenségből tudtam meg, mert nem az esernyőt kerestem,
bántam is én az esernyőt, hanem apámat. A «Kvet» hegységben egy
fazekassal találkoztunk. A fazekas, aki gyalog ballagott a szekere
mellett, nagyon beszédes ember volt. Mint minden utastól, tőle is
megkérdeztem, nem látott-e jártában-keltében egy ilyen és ilyen
kinézésű zsidót? «De bizony láttam», felelte, «hetekkel ezelőtt
Glogován, éppen egy felhőszakadáskor, feltűnt nekem, amint egy ázó
kis gyerekre, egy ház eresze alatt ráborította esernyőjét és tovább
ment.»</p>
<p>Az ügyvéd élénken ugrott fel:</p>
<p>– Ohó! Csak tovább, tovább!</p>
<p>– Nincs tovább, uram, csak ennyit tudok, de ez bizonyos. A
fazekas leírása mindenben atyámra talált s azonfelül Glogova közte
esik Lehotának és Kobolnyiknak. <span class="pagenum"><a name=
"Page_137" id="Page_137">-137-</a></span></p>
<p>– Ez már értékes adat! – kiáltott fel az ügyvéd s kivett a
tárczájából egy ötvenest. – Fogja ezt a szívességeért. Isten áldja
meg.</p>
<p>Elrohant, mint a vizsla, mely végre megszagolta az igaz nyomot.
Hajrá! Utána! Átugrott egy garádon, hogy hamarább átgázolhasson a
borókabokrok között az útra s minél előbb ott lehessen a
kocsijánál. Röpülni szeretett volna tudni.</p>
<p>Ment, ment, de amint egy perczre megállott, túl a
mézeskalácsos-sátron, egy gyékénynél, hol a túrócz-szent-mártoni
maticza nyomtatványait árulta a zólyomi könyvkötő s olvasni kezdé
az egyik maghintő versezet kezdő sorait:</p>
<div class="poem">
<div class="stanza"><span class="i0">Tótok, amit mondok, nem valami
titok<br /></span> <span class="i0">Kik rosszat akarnak, nem jó
barátitok –<br /></span></div>
</div>
<p class="i0">egyszerre csak megint előtte állott Müncz Móricz.</p>
<p>– Engedje meg, – szólt – hogy utána futottam, de eszembe jutott,
hogy egy jó tanácsot adhatok.</p>
<p>– Kérem.</p>
<p>– Annyi glogovai ember van most itt a vásáron, hogy
kidoboltathatná a nagyságos úr – nem tudom, jól czímezem-e?</p>
<p>– Túlságosan jól – felelte az ügyvéd.</p>
<p>– Kidoboltathatná, hogy aki tud az évek előtti esetről az
ernyővel, ha jelentkezik, jutalmat kap. Meg vagyok győződve, egy
óra mulva már biztos adatai volnának. Egy olyan kis faluban mindent
tudnak.</p>
<p>– Fölösleges, – jegyzé meg az ügyvéd – mert magam indulok
Glogovára, azonnal. Mind a mellett köszönöm szivességét!</p>
<p>– Ah, uram, én köszönöm. Valóban herczegileg jutalmazott oly
csekélységért. Szinte szégyenlem <span class="pagenum"><a name=
"Page_138" id="Page_138">-138-</a></span> magamat. A patvarba is,
ötven forintot. Egy forintért is elmondtam volna.</p>
<p>Az ügyvéd elmosolyodott.</p>
<p>– Én még ezeret is megadtam volna érte, Móricz úr.</p>
<p>Azzal sietve fordult be a kékre festett kapujú Schramek-ház
mellett, melynek tövében a kaczkiás zelevnyiki menyecskék árulták
hosszú mogyorólánczaikat, nagy garmadákba rakott hagymakoszorúikat
stb. és ahol még pénz helyett jobbadán csak termények képezték a
csereértéket. Móricz azalatt elálmélkodva nézett utána, míg csak
láthatta. «Ezer forintot is adott volna!» – tűnődék s aztán
fejcsóválva ballagott a lesti szűcstől megvett tehénkéje felé.
<span class="pagenum"><a name="Page_139" id=
"Page_139">-139-</a></span></p>
<div class="chapter">
<h3>A FÜLBEVALÓ.</h3>
</div>
<p>A Schramek-házzal átellenben egy kicsit srét a nyitott ablakú
korcsmából nagy vásári vígság zengett ki. Azaz, bocsánat,
vendéglőből – a bábaszékiek így szerették nevezni és méltán, mert
megvetvén a falusi korcsmák egyszerű boróka-kötegét,
arisztokratikusabb forgács-bokréta lengedezett homlokáról.
Messziről kihallatszott a pelsőczi vályogos czigányok czinczogása.
Kandi tót menyecskék, «békába» igazított hajjal, kaczér
főkötőikben, melyekből a fül irányában egy-egy ingerkedő
csipkekoczka fityeg le, sugár termetű leányzók, piros pántlikával a
kender-szöszke hajfonatukban, beleskelődnek az ablakoknál s a
csiklandozóbb nótáknál tánczra perdülnek künn az utczán.</p>
<p>De a kiváncsiság még a nótánál is hatalmasabb. Egyszerre
beszűnik a dévaj ugrándozás, mivelhogy nagy sokaságtól követve
Fiala János, a város hajdúja közeleg, nyakában a nagy dobot
czipelve. Megáll és lélekszakadtából kezdi verni.</p>
<p>No ugyan mi nevezetes történhetett? Talán a Mravucsánné zsenge
libái vesztek el a legelőről?</p>
<p>Tízen is kérdezik Fialát, mi történt, de Fiala a világért se
veszi ki szájából a pompásan égő <span class="pagenum"><a name=
"Page_140" id="Page_140">-140-</a></span> «zapekacskát»<a name=
"FNanchor_5" id="FNanchor_5"></a><a href="#Footnote_5" class=
"fnanchor">5)</a> s különben is önérzetesebb férfiú, mintsem
magánúton közölje, ami hivatalos.</p>
<p>Előbb tehát eldobolta a verset s csak azután kiáltá stentori
hangon, a verő pálczákkal gesztikulálva, ami következik:</p>
<p>«Adatik tudtára, akiket illet, hogy egy arany fülbevaló zöld
drágakővel elveszett a téglaégetőtül a templomig terjedő úton. A
becsületes megtalálónak, aki a városházára behozza, illő jutalom
biztosíttatik.»</p>
<p>Gyuri is megállt egy perczre a dobszóra, meghallgatta a
hirdetményt s nevette, minő fogakat csinálnak maguknak a menyecskék
és leányok.</p>
<p>– No, én ugyan vissza nem adnám, ha megtalálnám – szólt az
egyik.</p>
<p>– Arany tűt csináltatnék belőle a hajamba – mondá egy másik.</p>
<p>– Pislants rám, istenkém! – fohászkodott fel, szemeit a magasba
vetvén, a harmadik.</p>
<p>– Ne az égre nézz, te golyhó, ha meg akarod találni, de le a
földre – figyelmezteté a negyedik.</p>
<p>Hanem biz’ azt a sors úgy rendezé, hogy éppen olyan valaki
találja meg, aki nem akarja. S ez Wibra Gyuri volt. Alig lépett
néhányat, midőn egyszerre nevetni kezdett rá a porból a lába alól
egy parányi zöld szem, akkora, mint egy borsó.</p>
<p>Lehajolt, fölvette, hát épen a hirdetett arany fülbevaló volt a
smaragdkővel. Hát ez is csak bosszúság, mikor úgy siet valaki. Nem
tudta éppen más megtalálni, abból a sok száz emberből, aki az
utczán lődörög! De már mindegy, a zöld szem olyan nyájasan nézett
rá, nem dobhatja vissza, hogy egy <span class="pagenum"><a name=
"Page_141" id="Page_141">-141-</a></span> utána következő bocskor
esetleg összetapossa. Ugyan ki visel ilyen finom ékszert? Ejh,
akárki, ha már megtalálta, elviszi a városházára, abba nem törik
bele a dereka, úgy is tíz-húsz lépés ide.</p>
<p>Befordult a városház ódon kapuja alá, hol bőrvedrek lógtak le a
boltozatról imponálón, a szögletbe lökve pedig egy rozoga kaloda
borongott (Sic transit gloria mundi), fölment a garádicsokon és
benyitott a tanácsterembe, ahol a hosszú zöld asztalnál együtt ült
a szenátus, egy felette komoly és sürgős ügyről tanácskozván.</p>
<p>Valóban kellemetlen eset volt szőnyegen. A város tulajdonát
képező Liskovina erdő csősze jött lihegve azzal a jelentéssel, hogy
ismeretlen, úri ruházatú férfit talált felakasztva egy fán, – imhát
mi történjék a holttesttel?</p>
<p>Éppen ebben főtt a szenátus feje most s látszottak az
összeránczolt homlokokon a nagy lelki tusák.</p>
<p>Konopka szenátor kifejtette, hogy a dolognak az a rendje,
behozni az akasztott embert a temetői bódéba s egyúttal értesíteni
a szolgabirót, tekintetes Géry Mihály urat, hogy a járási orvossal,
aki fel fogja bonczolni, a helyszínén megjelenhessen.</p>
<p>Galba fejét rázta; Galba mindenha diplomata volt, most is
furfangon jártatta eszét. Ő – úgymond – legokosabbnak tartaná nem
szólni semmit, nem írni semmit, hanem elvonszolni nagy titokban a
halottat kétszáz lépésnyire onnan a «Kvaka» nevű nyirjesbe, amely
már a travniki határhoz tartozik. Hadd találják meg a
travnikiak!</p>
<p>Mravucsán ingadozott, hümmögött, fészkelődött, fejét vakarta s
végre is elkezdett zsörtölődni, hogy roppant fullasztó meleg van s
hogy köszvény hasogatja <span class="pagenum"><a name="Page_142"
id="Page_142">-142-</a></span> a kezét, hogy a szenátori asztalnak
mozog az egyik lába, nosza hamar alája kell dugni valami ócska
megyei rendeletet. Várta azalatt, hogy a többség döntsön. A többség
a Galba részén volt. Csakhogy a Galba-párt ismét két részre
szakadt. A szorosan vett Galbaisták a holttest átcsempészését
kivánták a travniki határra. A mérsékeltebbek, Kozsehuba András
pótindítványa folytán, eltérőleg a Galba mamelukjaitól,
megelégedtek volna azzal is, hogy ott helyben a fa alatt, ahol
felakasztotta magát, kaparják be az anyaföldbe a szerencsétlent, –
ők csak azt akarták kikerülni, hogy ne vigyék keresztül az egész
határon a temetőig, ami okvetetlenül bekövetkeznék, ha a
szolgabirót értesítenék az esetről s roppant hátrányokkal járna a
bábaszékiekre nézve, miután tudvalevőleg jégveréstől kellene
tartaniok.</p>
<p>– Ostoba babonaság! – pattant föl Konopka.</p>
<p>– Hiszen igaz, igaz, Konopka uram, de ki tehet róla, ha már
egyszer a nép mégis azt hiszi – erősködék a Kozsehuba-párti Fajka
szenátor.</p>
<p>Konopka mérgesen ütött a pecsétgyűrűs kövér kezével az asztalra,
mire templomi csönd támadt:</p>
<p>– Szomorú az, hogy egy szenátor beszél így. Biztosítom
kegyelmeteket, hogy ama szegény hulla miatt ugyan ide nem dirigálja
az Úristen a jeges felhőit. Egy az ördöghöz fordult ember kedvéért
nem sujt ezer olyat, aki az ő oldalánál maradt, pláne olyanformán,
hogy éppen csak a bűnöst ne érje a büntetés. Micsoda Isten lenne
az!</p>
<p>Mravucsán föllélekzett ez ékes szavakra, melyek láthatólag
meghökkentették az egész magisztrátust, felösmeré legott a
szerencsés perczet s mint egykor az ökörszem a sas szárnya alatt,
följebb próbált röpülni magánál a sasnál. <span class=
"pagenum"><a name="Page_143" id="Page_143">-143-</a></span></p>
<p>– Ami úgy van, az úgy van – ropogtatá a szavakat, helyre
rángatván dókáján a félrecsúszott vitézkötést – s következéskép
határozatilag kimondom, hogy a felhozott oknál fogva jégverés nem
lészen.</p>
<p>Felugrott erre Fajka uram, mint egy hörcsög.</p>
<p>– Az mindegy! Bár lenne, ha már úgy van. Mert ha egyszer az
egész város bebiztosít a triesztinél, nem látom be, mi különbség,
ha van, vagy ha nincsen jégverés. Sőt jobb, ha van, mert a
bábaszékiek, ahogy én ösmerem őket, ha a hullát keresztülviszik a
határon, értéken felül biztosítják a vetéseiket. Itt a
szerencsétlenség nem a jégverésben, de a keresztülvitelben van.</p>
<p>De ’iszen, nagy debatter Fajka uram, megint fején találta a
szöget: a Galba- és a Kozsehuba-pártiak fel voltak villanyozva.</p>
<p>– Milyen agyvelő! – rikkantott fel Kozsehuba.</p>
<p>Az agyvelőről eszébe jutott Galbának a bonczolás – per
associationem idearum – és élénken veté közbe:</p>
<p>– Minek azt az embert felbonczolni? Úgy is tudjuk ki. Kutya
legyek, ha nem a biztosító társaságnak valami kapzsi ügynöke, aki
azért akasztotta fel magát itt nálunk, hogy belekergesse a
lakosságot a biztosításba. Hiszen olyan világos, mint a nap.</p>
<p>– Bolond kend Galba! – zúdult fel Konopka indulatosan.</p>
<p>Amire kitört a háborgás, a féktelen zaj, a szenátorok
felugráltak s ahogy a Fiala hajdú szokta mondani, fölforrtak a
város bögréi, minden szem a polgármesteren csüngött, a kanálon, aki
a fölösleges habot leszedje.</p>
<p>De a polgármester a molnárkék dóka magas gallérjába húzta le a
fejét, szinte eltünt, mint a felkorbácsolt <span class=
"pagenum"><a name="Page_144" id="Page_144">-144-</a></span>
hullámok közt a boly, tanácstalanul harapdálta a bajuszát, hogy mit
tegyen, mit mondjon most, mikor egyszerre benyitott az ajtón Wibra
Gyuri… Hiába, a hatalmasok tekintélye fölött a gondviselés
őrködik!</p>
<p>Látván a különös idegent, aki egy-két órával előbb ócska
esernyőt akart Müncznénél venni, hirtelen kirúgta maga alól a
széket s rohant feléje sebbel-lobbal, hadd higyjék a szenátorok,
mintha valami roppant sürgős és fontos dolga lenne az
érkezővel.</p>
<p>– Ah, uram, – szólt mohón – ön engem keres?</p>
<p>– Ha ön a polgármester.</p>
<p>– Természetesen, oh természetesen. (Ki is lehetne más a
polgármester Bábaszéken, mint Mravucsán?)</p>
<p>– Egy fülbevaló végett doboltak.</p>
<p>– Igen, igen, doboltak.</p>
<p>– Megtaláltam a fülbevalót, itt van.</p>
<p>A polgármester arcza a megelégedéstől sugárzott.</p>
<p>– No, ez már becsület, uram. Ezt már szeretem. Az én
polgármesterségem alatt még nem veszett el fülbevaló, csak ez és ez
is megkerült. Ezt nevezem én hatósági rendnek.</p>
<p>Aztán a szenátorok felé fordult:</p>
<p>– Egy óra előtt küldtem el Fialát a dobbal és már itt van a
fülbevaló. Ilyesmit Budapesten se produkálhatnak. Ilyesmi csak
Bábaszéken van.</p>
<p>Eközben észrevette, hogy az idegen úr távozni készül, gyanus
mohósággal kezdte marasztalni.</p>
<p>– De mi az? Csak nem akar elmenni? Az ördögbe is, uram, ezért
jutalom van igérve.</p>
<p>– Nem tartok rá igényt. <span class="pagenum"><a name="Page_145"
id="Page_145">-145-</a></span></p>
<p>– Oh még mit? (Rosszalóan csóválta a fejét.) Ne tessék kérem
ilyet mondani! Nem tudom, melyik apostolnak a levelezésében vagyon,
hogy: Nem áll vala pedig minden édesség aranyból és ezüstből. Úrfi,
úrfi, ne ilyen könnyen a szerencsével! Látatlanban csak a szegény
ember adta el azt az ördögnek, amiről nem tudott és aztán nagyon
megsajnálta. Egy mesében van így.</p>
<p>– Igaz, megsajnálta – felelte mosolyogva az ügyvéd, kinek eszébe
jutott a népmese – de itt bajosan foroghat fenn ilyen eset.</p>
<p>– Ön nem is álmodja talán, kié a fülbevaló.</p>
<p>– Ugyan kié?</p>
<p>– A glogovai pap hugáé.</p>
<p>Gyuri úr gúnyosan biggyesztette el a száját.</p>
<p>– No, no, ne okoskodjék, csak jőjjön be egy perczre, nem bánja
meg.</p>
<p>– Hova menjek be?</p>
<p>– Ide a mellékszobába.</p>
<p>A polgármester erőszakkal ott akarta tartani, hogy időt nyerjen,
míg eldől az akasztott ember jövője, belecsimpaszkodott Gyuriba s
magával vonszolta.</p>
<p>– De, uram, nekem dolgom van.</p>
<p>– Mindegy, be kell jönnie.</p>
<p>S ezzel kinyitván a mellékszoba ajtaját, valóságosan belökte
Gyurit maga előtt.</p>
<p>– Kisasszony, – kiáltá be a fiatal ember háta mögül – itt hozom
a fülbevalóját!</p>
<p>Erre a szóra hirtelen fordítá meg a fejét egy fiatal leány, ki
térdelő helyzetben hideg borogatásokat rakott a divánon fekvő
idősebb nőnek a válllapoczkájára.</p>
<p>Gyuri nem volt elkészülve e jelenetre, szokatlan <span class=
"pagenum"><a name="Page_146" id="Page_146">-146-</a></span> zavar
és gyámoltalanság vett rajta erőt, mint akit egy elkövetett
illetlenség ólomsúlya megzsibbaszt. Az idősb nő félig levetkőzve
feküdt a divánon, sérült jobb válla (igen sovány és dísztelen váll)
éppenséggel meztelen volt s látni lehetett a borogató rongy
környékén a test resvedt fehérségét.</p>
<p>Valami bocsánatfélét mormogott, az ajtó felé hőkölve. Mravucsán
útját állta: «Ohó, hó! Nem harapják el az orrát!»</p>
<p>A fiatal leány, kinek rokonszenves, kedves arcza csak egy
pillanatnyira csillant meg üde szépségében, hirtelen egy
ruhadarabot dobott a sebesültre s a másik perczben már felugrott
térdelő helyzetéből.</p>
<p>Ah, de milyen gyönyörűséges sugár alak volt. Úgy tünt fel
Gyurinak, mintha egy meghajlott liliom egyenesednék ki könnyed,
rengő pompájában.</p>
<p>– Ez a fiatal úr megtalálta és elhozta a fülbevalóját,
kisasszony.</p>
<p>Keresetlen mosoly hasadt ki ajkszélein (mintha tavaszi napfény
sütne be a polgármester zordon, szürke dolgozószobájába), elpirult
kissé s aztán egy tiszteletteljes pukkedlit csinált a becsületes
megtaláló előtt, egy igazi bakfispukkedlit, ügyetlent és mégis
bájosat.</p>
<p>– Köszönöm, hogy olyan jó volt. Kétszeresen örülök most neki,
mert már keresztet is vetettem rá.</p>
<p>S kezébe vevén a kis függőt, elkezdte a két ujja közé fogva
himbálni, mintha valami láthatatlan picziny harangnak lenne a
látható nyelve és a féloldalt hajlított gyönyörű fejét is annak
megfelelőleg lóbázta. Igazi nagy gyerek volt még – csak olyan
hirtelen nőtt, mint a topoly.</p>
<p>Gyuri érezte, hogy most szólani kell valamit, de ahhoz a
csicsergő üde gyermekhanghoz nem <span class="pagenum"><a name=
"Page_147" id="Page_147">-147-</a></span> talált a fejében
feleletet. Ez a gyermek megzavarta. S azonfelül valami sajátságos
édes illat terjengett a «kanczelláriában» (ahogy az egyszerű szobát
nevezték a szokott bábaszéki nagyzással), mely elbódította.</p>
<p>Ott állt gyámoltalanul, szótlan, mintha várna valamit. Talán
azt, hogy az a láthatatlan kis harang megszólaljon? Vagy talán a
jutalmat?</p>
<p>Valóságosan kinos volt ez a csönd. Persze a helyzet, a kényes
helyzet okozta.</p>
<p>Végre is látta a leány, hogy a becsületes megtaláló nem távozik,
s megtörte a csendet.</p>
<p>– Oh istenem, majd elfelejtettem volna az örömtől, hogy én
ezért… hogy is mondjam csak…</p>
<p>Villámhirtelen észrevette most Gyuri a közelgő mondatot (veszély
idején ruganyossá válik egy pillanat alatt az ellankadt elme), s
ösztönszerüleg a nevét lökte közbe, mint védőpajzsot.</p>
<p>– Én dr. Wibra György vagyok, Beszterczéről.</p>
<p>A bakfis örömmel csapta össze kezecskéit.</p>
<p>– Szent isten, milyen szerencse! Hisz éppen doktorra van
szükségünk. A szegény madame…</p>
<p>Ez a kis félreértés éppen kellett. Ez, mint az itatós papiros
fölszíjja a téntát, egyszerre elnyelte a beállott zavart.</p>
<p>Gyuri elmosolyodott.</p>
<p>– Sajnálom, kisasszony, de én nem olyan doktor vagyok, hanem
csak ügyvéd.</p>
<p>A bakfis elszontyorodott erre a baklövésre, sőt el is pirult, de
annál élénkebb lett Mravucsán:</p>
<p>– Mit mond? Hogy ön a Wibra, a hires fiatal Wibra? No, ez derék!
Ki hitte volna? Az ördögbe is, most már értem. (Mravucsán a
homlokára ütött.) <span class="pagenum"><a name="Page_148" id=
"Page_148">-148-</a></span> A tekintetes úr nyilván valami
bűnügyben kutat. Mindjárt eszembe juthatott volna a Müncznénél.
Forgós adta, ilyen úr nem vesz ócska holmit ok nélkül. – Ej no, az
isten hajította ide, mert éppen olyan bonyadalmas dologról
tanácskozunk odabent, hogy kicsi az eszünk hozzá. Oh, oh, Veronka
kisasszony, milyen véletlen, hogy éppen a leghíresebb ügyvéd
találja meg a fülbevalóját.</p>
<p>Veronka odanézett lopva a leghíresebb ügyvédre, csak most látta,
milyen csinos, milyen uras, szíve ijedten kezdett dobogni a
gondolatra, hogy majdnem megkinálta már az öt forinttal, amennyit
Mravucsán tanácsolt jutalmul adni az esetleges megtalálónak.</p>
<p>Mravucsán ellenben sietett széket tolni az ügyvédnek s bizonyos
aggodalommal jártatta végig tekintetét a rendetlen kanczellárián,
ahol szembántó összevisszaságban hevertek iratnyalábok, zálogba
leszedett ködmönök, halinák, üres poharak és palaczkok, mivelhogy
szenátor uraimék minden per után áldomásadásra is itélik a feleket,
s ebben a szobában iszszák meg – mert úgy kell annak lenni, hogy a
magukból kiadott igazság után uj igazságot kell ismét magukba
szedniök, ami pedig tudvalevőleg a borban van. A kanczellária
kinézése igazán lehangolta volna e perczben a polgármestert, ha
szemébe nem ötlik a falon függő főispán, báró Radvánszky. Ez mégis
valami méltóságteljes, ünnepélyes pompát kölcsönzött a szobának.
Szívéből óhajtotta, hogy bár csak megelevenülne ő méltósága és
láthatná itt ezt a szokatlan díszes társaságot.</p>
<p>De miután ő méltósága nem akart megelevenedni, ő maga adott
kevély érzelmeinek kifejezést: <span class="pagenum"><a name=
"Page_149" id="Page_149">-149-</a></span></p>
<p>– Szegény ember vagyok, de nem adnám száz forintért, hogy ilyen
társaságot tisztelhetek a kanczelláriámban. Forgós adta, ez már
valami, a leghíresebb ügyvéd a megyéből és a legszebbik
kisasszony…</p>
<p>– Ugyan, Mravucsán bácsi! – kiáltott fel Veronka és kigyulladt
az arcza a szégyenkezéstől, mint a fáklya.</p>
<p>– No, no, – kérlelte Mravucsán – ami igaz, igaz. Nem kell
szégyenleni, kicsikém, ha az ember szép. Én is szép voltam, de
sohase szégyeltem ezért magamat. S végre is a szép arcz nagy
segítsége a fehérszemélynek. Igaz-e, ügyvéd úr?</p>
<p>– Nagy szerencse – felelte Gyuri felrezzenve, szinte
gépiesen.</p>
<p>Mravucsán a fejét rázta:</p>
<p>– Maradjunk csak amellett, hogy segítség, mert a szerencséből
könnyen lehet szerencsétlenség és a szerencsétlenségből szerencse,
mint ahogy most is történt, hogy a mai szerencsétlen kimenetelű
eset nélkül nem lenne most szerencsém mindnyájukat itt szemtől
szembe látni.</p>
<p>– Hogyan? – kérdé Gyuri – valami szerencsétlenség történt?</p>
<p>Veronka akart felelni, de a bőbeszédű Mravucsán megelőzte:</p>
<p>– Történt, történt, de lassan-lassan semmi nyoma se lesz; a
fülbevaló immár megvan, a madame válla is megvan, csakhogy egy
darabig kék lesz, de az ördögbe is, nem a szín teszi a vállakat… és
végül a kocsi is meglesz, mihelyest a kovács megcsinálja.</p>
<p>– Ah, hát az eltört kocsi, melyet a megvadult lovak elragadtak a
piaczon… <span class="pagenum"><a name="Page_150" id=
"Page_150">-150-</a></span></p>
<p>– A mi kocsink volt, – mondá Veronka – a téglaégetőnél
megbokrosodtak a lovak, a kocsis kezéből kiesett a gyeplő és mikor
utána próbált hajolni, maga is kifordult a kocsiból. Mi aztán
leugrottunk nagy rémületünkben, nekem semmi bajom se lett, de a
szegény madame megütötte magát; istenem, talán baja is lesz. Nagyon
fáj még, madame Kriszbay?</p>
<p>Madame Kriszbay felnyitotta eddig behunyva tartott apró, szurós,
sárga szemeit s mindjárt az első, amit a világból megpillantott, a
Veronka rendetlenségbe esett frizurája volt.</p>
<p>– Igazítsa meg a fejét – figyelmezteté francziául, aztán nyögött
egyet-kettőt és újra bezárultak a szempillái.</p>
<p>Veronka ijedten kapott a hajához, hát csakugyan lekapcsolódott
az egyik fonat.</p>
<p>– Jaj, a hajam! – sikoltott fel kislányosan s mind a két kezét
odatapasztá, majd egész halványfehérré válva dadogta: – A hajtűim
is kiestek, amikor leugrottam, nemcsak a fülbevaló. Istenem, mit
csináljak?</p>
<p>– Ereszsze le a másik fonatot is – javasolta Mravucsán. – Úgy
ni! Isten úgy segéljen, szebb így. Hát nem igaz, ügyvéd úr?</p>
<p>– Szebb, szebb – veté oda Gyuri hanyagul, amint most kénytelenül
ráveté tekintetét a két sötétkékbe játszó bársonyos varkocsra, mely
a madonnaarcz körül kezdődék s egész le, az ezervirágú fodros
szoknyácska aljáig lógott le.</p>
<p>Ez hát a glogovai pap huga! Hihetetlen! Talán csak álmodik. Nem
így képzelte ő a paphugokat. Elhízott, kacsajárású, piros-pozsgás
hugok ezek, akik idők jártával hasonlítani kezdenek a
plébánosaikhoz; <span class="pagenum"><a name="Page_151" id=
"Page_151">-151-</a></span> pomádé-illatuk van és tokájuk. Toka
nélkül nincs a parokiákon szépség.</p>
<p>Az ügyvéd igyekezett szóhoz jutni.</p>
<p>– Képzelem, nagyon megijedt.</p>
<p>– Nem nagyon. Nem is tudom, hogy egyáltalán megijedtem-e. De
most kezdek már félni. A testvérem kétségbe lesz esve.</p>
<p>– A pap?</p>
<p>– Igen, a pap. Ő nagyon szeret engem, oda lesz, hogy nem jöttünk
haza, pedig nem tudom, hogyan és mikor mehetünk.</p>
<p>– No bizony – szólt közbe biztatólag Mravucsán – a lovak
megvannak, kocsit pedig majd szerzünk kölcsön.</p>
<p>Veronka háta megborzongott, megrázta a fejét, a két nagy varkocs
szemkápráztatón hánykolódott, suhogott a válla körül.</p>
<p>– Én azokon a lovakon? Soha!</p>
<p>– Ej, kedves kisasszonyka, nem kell a lovakat komolyan venni.
Nincsen azokban állandó karakter. Mert miből ered a dolog? A
téglaégetőnél ott van az a hóbortos szélmalom, mert istenem, egy
városban mindennek lennie kell. A világ halad. Bizony halad az,
akárhogy nem akarja is Fajka szenátor uram. Hát ott van, mondom, az
a szélmalom. Én csináltattam, mert mindig csúfoltak bennünket, hogy
vizünk nincs. No jó, befogom hát a szelet, az őröljön. Persze, hogy
a lovak ezt nem így veszik; jóvérű felföldi lovak és még sohasem
láttak olyan óriás szárnyú állatot forogni a levegőben. No hát
megijedtek és megbolondultak. Nem lehet azt tőlük rossz néven
venni. De ha most kipárolog fejükből a félsz, szép csendesen
hazaviszik a kisasszonykát, mint a parancsolat. <span class=
"pagenum"><a name="Page_152" id="Page_152">-152-</a></span></p>
<p>– Nem, nem, én már félek ezektől a lovaktól. Oh, milyen
rettenetesek voltak! Ha látta volna! Jaj, egy tapodtat se megyek
velök. Hiszen én magam gyalog is útra kelnék, de a szegény madame
Kriszbay…</p>
<p>– No csak az volna szép, – szörnyűlködött Mravucsán – hogy
gyalog ereszszem el az én legkedvesebb papomnak az ő hugocskáját
azzal az ő piskóta lábacskáival. Uj huj! Az lenne csak! Hogy
ballagna a mi kis szentünk a hegyes köveken tip-top, tip-top, az
ewelasting topánkában. Bizony azt mondaná az én kedves
főtisztelendőm: «No, ugyan komisz ember a Mravucsán barátom, akit
én annyiszor megvendégeltem, tejbe-vajba fürösztöttem, hogy mégis
így világnak ereszti a kedves kincsemet.» No, csak az volna szép,
inkább a tulajdon hátamon vinném el a kisasszonyt a glogovai
parókiáig.</p>
<p>Veronka hálásan nézett Mravucsánra, Gyurinak pedig az a
gondolata támadt, hogy ha csakugyan nem lenne a világon semmi jármű
és valójában háton kellene hazavinni a kis leányt, elbírná-e azt
Mravucsán s nem úgy fordulna-e a sor, hogy neki kellene vinnie?
Hiszen Mravucsán már törődött, idősb ember…</p>
<p>S kiváncsian kezdte méregetni, megbecsülgetni a testi erejét,
nézte a vállait, a mellkasát – mintha csakugyan az lenne most a
legégetőbb kérdés, hogy ki viszi hátán a Veronkát.</p>
<p>Mravucsánt gyenge, hanyatló embernek találta s mosolyogva vette
észre, hogy ez szinte kellemesen érinti.</p>
<p>El sem gondolná az ember, hogy a gondolatok mennyi léha irányban
ágaznak ki s milyen messziről levezethető csatornákon buggyan ki az
első csöpp a szerelemből. <span class="pagenum"><a name="Page_153"
id="Page_153">-153-</a></span></p>
<p>– Úgy, úgy, édes lelkem, – igyekezett Mravucsán mindenáron
megnyugtatni a leányt – csak pihenje ki magát előbb, majd mindent
kigondolunk; nem lesz semmi baj. Hiszen persze, hogy jobb volnának
más lovak. De mit csináljunk? Itt Bábaszéken nem tartanak az
emberek lovat, csak ökröt, magamnak is csak ökreim vannak. A hegy
végre is hegy. A hegyekbe nem való a ló, mert itt a ló is csak azt
teheti, amit az ökör – lépeget. Itt nem lehet parádézni,
galoppozni, ficzánkolni, hányni-vetni a fejét, ez komoly vidék. –
Itt húzni kell, s erre az ökör való. A ló itt elkedvetlenedik,
látván a czirkumstancziákat, a Herkópáternek se nő meg, mintha
mondaná: «Nem vagyok én bolond, maradok örökös csikónak.» Ami itt
ló van is, nem sokkal nagyobb a macskánál, úgy hogy förtelem
ránézni.</p>
<p>Még sokáig szőtte, fonta volna a szavait, ledehonesztálva a
lovak fajtáját a sárga földig, ha közbe nem szól Gyuri:</p>
<p>– De hiszen nekem itt kocsim van, kisasszony és igen szívesen
viszem magokat haza.</p>
<p>– Megtenné? – kiáltott fel örvendetesen Mravucsán. – Tudtam,
hogy gavallér! De hát mért nem szólt előbb, az isten
szerelmeért?</p>
<p>– Mert nem hagyott szóhoz jutni.</p>
<p>– Az igaz, az igaz – nevetett Mravucsán kedélyesen. – Eszerint
elviszi?</p>
<p>– Természetesen; még ha nem készülnék is éppen Glogovára.</p>
<p>– Oda megy? – kérdé Veronka meglepetve.</p>
<p>– Igen.</p>
<p>Ránézett a mélázó szemeivel, egy darabig elgondolkozva, aztán
egyszerre megfenyegette a két ujjával gyerekesen. <span class=
"pagenum"><a name="Page_154" id="Page_154">-154-</a></span></p>
<p>– De ne csaljon meg.</p>
<p>Gyurinak roppant tetszett ez a mozdulat, elmosolyodott tőle.</p>
<p>– Szavamra mondom, Glogovára szándékozom. Hát velem jönnek?</p>
<p>Veronka vídáman bólintott a fejével és már-már szedegette a
tenyereit, hogy tapsolni fog örömében, – mikor a madame egyszerre
megmozdult fekvőhelyén és nagyot sóhajtott.</p>
<p>– Jaj istenem, a madame! – szeppent meg Veronka. – El is
felejtettem, hogy talán nem is lehet önnel menni.</p>
<p>– Miért ne? – mondá az ügyvéd egyszerűen. – A kocsi elég
kényelmes, jól felférünk.</p>
<p>– Igen ám, csakhogy szabad-e?</p>
<p>– Hazajönnie? Ki tiltaná meg?</p>
<p>– Hát ön nem tudja?</p>
<p>– Ki? – kérdé Gyuri csodálkozva.</p>
<p>– Az illemszabályok – felelt félénken. (Gyuri felkaczagott. Oh a
kis buta!)</p>
<p>– Igen, igen – bizonykodott hevesen, megneheztelve, hogy
kinevetik, mert Mravucsán is vigyorgott. – Az illemszabályok azt
mondják: «Egy idegen férfi karját nem szabad elfogadni.»</p>
<p>– De a kocsi nem kar, – pattant fel Mravucsán. – Hogy volna a
kocsi kar! Akkor mindjárt két kocsim volna magamnak is. Ej,
szívecském, hagyjuk azokat a szabályokat a pokolban. Bábaszéken én
csinálom a szabályokat, nem a franczia frajlák. Én pedig azt
mondom, hogy a kocsi nem kar, punktum.</p>
<p>– Igaz, igaz, de mégis beszélnem kell előbb a madame-mal.</p>
<p>– Hát tessék vele beszélni! <span class="pagenum"><a name=
"Page_155" id="Page_155">-155-</a></span></p>
<p>Veronka ujból odaguggolt a divánhoz, a beteg fölé hajolva,
suttogtak egy darabig s úgy tetszik az eredményből, meg egyes
franczia szavakból, amiket a Gyuri füle elkapkodott, hogy madame
Kriszbay osztotta a Mravucsán nézeteit, a kocsi nem kar s aki már
be van mutatva, nem idegen, ennélfogva – úgy vélte madame Kriszbay
– el kell fogadni a fiatal ember szívességét. Veszedelem idején
különben sincsen etikett. A szép Montmorency Blankát egyszer
tűzvészkor egy szál ingben vitte ki az ágyból Privardière marquis s
nem dőlt össze még csak a Notre-Dame tornya sem emiatt.</p>
<p>Gyuri olyasforma türelmetlenséget érzett, mint a játékos az
osztásnál, ha nagy tétje áll egy kártyán, míg végre megfordult
Veronka.</p>
<p>– Köszönettel fogadjuk el a kocsit – szólt mosolyogva, gondolván
magában, hogy bizonyosan azt tette volna ebben az esetben
Montmorency Blanka is.</p>
<p>Kapzsi mohósággal vette Gyuri a kijelentést, lett legott szörnyű
mehetnékje.</p>
<p>– Sietek a kocsiért – mondá a kalapját véve. De Mravucsán fürgén
útját állta.</p>
<p>– Ohó! hó! Most esett már a kapa a kőbe! Abból semmi se lesz.
Pro primo, mert ha a kisasszony mehetne is, bűn volna az
asszonyságot ilyen betegen kocsira ültetni, de nem is lehet, míg
egy kicsit ki nem piheni az ijedtséget és a horzsolást. Ha a
feleségem megkeni éjjelre a daganatot egy kis csodaflastrommal,
reggelre valóságos menyecskének ébred fel. Pro secundo azért nem
mehetnek, mert én nem engedem, hogy mozduljanak. Pro tertio, mert
mindjárt beesteledik, tessék csak az ablakon kinézni, hová mennének
az éjszakába? <span class="pagenum"><a name="Page_156" id=
"Page_156">-156-</a></span></p>
<p>Valóban, a nap már lecsúszott az aczélkékes zólyomi hegyek mögé.
Az ablakelőtti luczfenyők óriásira megnőtt árnyéka végigfeküdt a
széles úton s rádőlt egészen a Mravucsán kertkerítésére átellenben,
hol egy sovány macska végezte az esti mosakodását a muskátli
közt.</p>
<p>Mindamellett riposztirozni kezdett az ügyvéd (hiszen a
mesterségéhez tartozik).</p>
<p>– Csendes, enyhe éjszaka lesz, miért ne indulhatnánk? S végre is
a madamenak mindegy, akár az ágyban nyögni, akár a kocsin.</p>
<p>– De sötét is lesz – ellenveté Mravucsán – s rossz,
hegyszakadékos helyeken visz az út Glogovára. Hiába vagyok
polgármester, a holdvilágot oda nem parancsolhatom a
mennyboltra.</p>
<p>– Ej, nem is kell; lámpások vannak a kocsimon.</p>
<p>Veronka habozott, hol ide, hol oda hajlott, a két vitatkozó
férfi egy-egy nyomatékos argumentuma szerint, – míg végre Mravucsán
odazúdított egy hatmázsás érvet.</p>
<p>– Vihar lesz az éjjel, mert egy akasztott ember lóg az út
mellett egy fán. Majd meglátják, mikor az erdőn
keresztülmennek.</p>
<p>Erre aztán egész testében megborzongott a kis bakfis.</p>
<p>– Jaj, én a világért se megyek keresztül éjjel azon az
erdőn.</p>
<p>Ezzel el volt intézve a kérdés. Gyuri engedelmesen meghajtotta a
fejét (egy verőfényes mosoly volt a jutalma), Mravucsán pedig
felvillanyozva rohant be a tanácsterembe, rábízni az elnöklést
Konopkára (nem adta egy vak lóért, hogy megszabadult), neki
vendégei vannak, ő rá nem ér, azon <span class="pagenum"><a name=
"Page_157" id="Page_157">-157-</a></span> melegiben oda is súgott
néhány szenátornak (a jobb kabátúaknak), hogy szívesen látja őket
vacsorára, majd hazafutott intézkedéseket tenni a nevezetes
vendégek ellátására, útközben a lépcsőkön megpillantván Fialát,
legott elszalasztá a Wibra ügyvéd úr kocsijáért, mely a Münczné
boltja előtt áll, hogy azt az ő udvarába terelje.</p>
<p>Nemsokára maga Mravucsánné jött el a hölgyekért. Alacsony,
kedves asszonyka volt, széles, mosolygó arczáról szelídség és
jószívűség sugárzott ki. A felvidéki mesterembernék tisztes
ruházatját viselte, rókaszem színű sima szoknyát, fekete selyem
köténynyel elől; a fején is fodros fekete selyem főkötő volt, az
álla alatt átkötött szalaggal.</p>
<p>Nagy zajjal, lármával tört be, ahogy ez egyszerű, nyájas
világban szokás.</p>
<p>– Oh istenem, igaz-e, amit hallottam? A Mravucsán mondja, hogy a
mi vendégeink lesznek. Milyen szerencse! De tudtam, megéreztem. Egy
fehér liliom nőtt ki a mosdótálamból ma éjjel álmomban. Ehol ni,
beteljesedett. No csak tessék lelkem összeszedni, ami holmijok van,
majd én átviszem, mert én erős vagyok, mint egy medve. De el is
felejtettem a legfőbbet, amit legelőbb kellett volna mondanom, hogy
én vagyok Mravucsánné. Jaj, szívem, kisasszonykám, el sem képzeltem
volna, hogy olyan szép. Oh, szűz anyám, szűz anyám! Most már értem
Mária miasszonyunkat, amiért leküldte magára azt az esernyőt, hogy
a harmatos arcza meg ne ázzék. Hallom, hogy beteg az asszonyság,
hogy megütötte a vállát. No van én nekem olyan fűvem, amit
ráteszünk, csak tessék jönni. Ne hagyja el magát, galambom.
Katonadolog az egész. Hát mikor én egyszer feldőltem, pedig
Mravucsán tartotta a lovak gyeplőjét, <span class=
"pagenum"><a name="Page_158" id="Page_158">-158-</a></span> egy
hegyszakadékba gurultunk, éppen két oldalbordám tört be, mégis itt
vagyok, de a vesémet, biz isten, azóta is mindig érzem. Megesik
ilyesmi az útonjárón. Fáj-e nagyon?</p>
<p>– Az asszonyság nem tud tótul, – mondá Veronka – se
magyarul.</p>
<p>– Szent isten! – csapta össze kezeit Mravucsánné. – Olyan idős
és még magyarul se tud? Hát hogy lehet az?</p>
<p>Veronkának el kellett mondania, hogy a madame egyenest
Münchenből jő hozzá társalkodónőnek s még eddig soha sem volt
Magyarországon, egy franczia katonatisztnek az özvegye (Mravucsánné
a világért sem hagyott volna földerítlenül semmi apró körülményt),
tegnapelőtt kapták a levelét Glogovára, hogy jön s Veronka maga
akart érte menni a vasúti állomáshoz.</p>
<p>– Oh úgy? Hát ez az izé… (meszelőrudat akart Mravucsánné
mondani, de gyorsan a szájára ütött), ez az asszonyság se tótul nem
tud, se magyarul. Szegény gyámoltalan teremtés! Már most aztán mit
csináljak én vele, kit ültessek melléje az asztalnál, hogyan
kínáljam? No, ez szép mulatság lesz! Ezer szerencse, a kántor tud
németül! És bizonyosan a fiatal úr is.</p>
<p>– Legyen nyugodt, asszonyság, majd mulattatom én az asztalnál és
kínálom is – felelte Gyuri.</p>
<p>Nagynehezen felczihelődtek, madame Kriszbay jajgatott, nyögött,
mikor a ruhadarabokat újra ráerőszakolták, Gyurit előre kikergették
a folyosóra, hogy ne lássa, mert Kriszbayné asszonyság szemérmes
volt; a nagykendőket, köpenyeket Mravucsánné szedte fel a
karjára.</p>
<p>– A ládáért majd elküldjük a szolgálót. <span class=
"pagenum"><a name="Page_159" id="Page_159">-159-</a></span></p>
<p>Azután karonfogta a madame-ot, hogy ő rá támaszkodjék, úgy
vezette le valahogy nagy kínnal a lépcsőkön.</p>
<p>A madame francziával vegyített német nyelven nyöszörgött,
mormogott valamit, míg Mravucsánné is folyton beszélt, hol az elől
menő fiatalokhoz, hol a szegény madame-hoz, aki úgy nézett ki
borzas frizurájával, mint egy beteg kakadu.</p>
<p>– Csak erre, erre, kisasszonykám! Az ott a mi házunk. Még csak
egy-két lépés, asszonyság. Nem harap ám az a kutya. Csiba te,
Garam! Mindjárt otthon vagyunk. Majd meglássa, asszonyság, milyen
szép ágyat bontok magának éjszakára. Csupa pöhöly minden
vánkosa.</p>
<p>Az egy csöppet se zavarta, hogy Kriszbayné abból egy szót sem
ért. Némely asszony csak azért beszél, mert jól esik neki. Mit is
csinálna, ha nem beszélne? Még bizony beszőné száját a pók.</p>
<p>– Fáj, ugy-e? De holnap még jobban fog fájni. Ezeknél a tompa
zúzódásoknál úgy szokott. Bizony, még két hét mulva is megérzi.
Hanem szó, ami szó, – mondá jelentőségteljes pillantással az elől
menőkre mutatva – gyönyörű pár lenne belőlük.</p>
<p>Így is csak pár lépés volt a Mravucsán-ház, nyájas ambitusával,
mosolygó ablakaival, de még közelebb lett volna, ha a városháza
előtt ott nem terpeszkedik vala egy nagy pocsolya, mely miatt a
korcsma felé kellett kerülni. De e pocsolyára végre is szükség
volt, tiszteletben tartotta azt Bábaszéken mindenki, mert ezen
úszkáltak a város lúdjai, itt hemperegtek a széleken az apró
malaczok és végül innen merítették a vizet tűzvészek idején a
tűzoltók. Azt nem is említem, hogy a városka összes békái
<span class="pagenum"><a name="Page_160" id=
"Page_160">-160-</a></span> is itt tanyáztak, gyönyörű
hangversenyeket adva a lakosságnak.</p>
<p>Ez a pocsolya tehát kellett, szívesen tűrték, mint közhasznú
intézményt s mikor egyszer a megyei főmérnök, Brunkusz Nep. János
erre utaztában figyelmeztette az előljáróságot, hogy a városház
előtti mélyedést fel kellene tölteni, mindenki kinevette Brunkusz
Nep. Jánost.</p>
<p>A pocsolyát ennélfogva most is ki kellett kerülniök a
Mravucsánné vendégeinek, a korcsma felé tartva, melyet a
«Megfagyott birkához» czímeztek egymás közt az idegenek, czélzással
Bábaszék éghajlati viszonyaira. A «Megfagyott birkánál» még most is
szólt a zene, a vendégek már be se fértek, egy pár turóczi
«safranyik» künn itta állva a pálinkát, míg egy zólyomi talyigás
odaült az egyetlen asztalhoz és hármasával hozatta a boros
palaczkokat. Derekasan el volt már ázva s hangos beszélgetésbe
eredt önmagával, át-átpislantva szerető szemekkel sovány gebéjére,
mely leeresztett fejjel várta a talyiga elé fogva gazdáját, a
nádból font állás alatt.</p>
<p>– Még azt mondja a szomszédom – filozofált a talyigás – hogy az
én lovam nem ló. Hát hogyne volna ló. Ló volt az már a
Kossuth-világban is. Hogy azt mondja, nem bírja a terhet? Nem ám,
mert a teher nehéz. Hogy sovány? Hogyne volna sovány, mikor nem
adok neki zabot. Hogy miért nem adok? Hát iszen adnék, ha volna.
Hogy azt mondja, a multkor se bírta kihúzni a talyigát? Nem ám,
mert belement a kerék a kátyuba. Nagy szamár az én szomszédom.
Igaz-e, vagy nem?</p>
<p>Felkelt tántorogva és mindenáron követelte a turóczi
safranyikoktól, hogy nyilatkozzanak: szamár-e az ő szomszédja, vagy
nem? <span class="pagenum"><a name="Page_161" id=
"Page_161">-161-</a></span></p>
<p>Azok szépen kitértek előle, mire a talyigás, mint a veszett
kutya, aki se lát, se hall, de a szimatja az ember felé viszi, neki
rontott a Mravucsánné karján lépkedő madame Kriszbaynak:</p>
<p>– Ló-e hát az én lovam, vagy nem ló?</p>
<p>Kriszbayné megijedt, felsikoltott, a talyigás szájából kigőzölgő
borszag közel hozta az ájuláshoz.</p>
<p>– Szent Isten! – nyögte elhaló hangon – milyen országba
jutottam!</p>
<p>Hanem Mravucsánné, amilyen szelíd volt, éppen olyan kardos
tudott lenni.</p>
<p>– Hogy ló-e a lovad, azt nem tudom, – mondá – de hogy te magad
részeg disznó vagy, azt látom!</p>
<p>S olyat lökött rajta, hogy eldőlt az úton, mint a darab fa,
hörögve folytatván hanyattfekve a tünődést:</p>
<p>– Azt mondja a szomszédom, hogy vak az egyik szemére. Ostobaság!
Hiszen egy szemmel is olyan darabot lát az útból, mint
kettővel.</p>
<p>Csakhamar feltápászkodék és a részeg emberek öntudatlan
következetességével utánuk iramodott, mire madame Kriszbay
elfelejtvén, hogy meg van sérülve, futni kezdett, fölfogván
ügyetlenül egész térdéig, amikben megbotlott volna, a hosszú
szoknyáit. A «safranyikok», akik utána néztek, nevetgélve
emlegették vékony lábszárait: «Hogy a pokolba tud úgy szaladni
ilyen lábakon!»</p>
<p>Még jobban csodálkozék az előlmenő Veronka, aki Gyurival
beszélgetve, semmit sem vett észre a zólyomi talyigás
izetlenkedéseiből s nem tudta mire vélni, látván a beteg hölgyet
ilyen fürge futamodásban.</p>
<p>– Madame, madame, mi lelte? <span class="pagenum"><a name=
"Page_162" id="Page_162">-162-</a></span></p>
<p>Nem felelt, csak rohant egyenest a Mravucsán-portára, ahonnan
azonban legott visszahőkölt egy velőtrázó sikoltással, három
hatalmas komondortól megrémülve, kik hangos ugatással fogadták a
kapuban.</p>
<p>Már éppen ájultan rogyott volna a földre, ha hirtelen ott nem
terem a vendégváró Mravucsán; így aztán az ő karjaiban ájult
el.</p>
<p>A becsületes polgármester csak tartotta ott, csak tartotta
határozatlan bamba arczczal, soha sem látott még elájult asszonyt,
hallott valami olyast, hogy vízzel szokás ilyenkor meglocsolni, de
vízért nem mehetett, gondolta, hogy meg kellene egy kicsit
csipkedni (attól a holt asszony is fölpislant), csakhogy a
megcsipkedéshez némi hús kivántatnék s madame Kriszbay csupa
csontokból állott.</p>
<p>Bevárta inkább keresztényies türelemmel, míg a többiek
előjönnek, kik csakhamar eszméletre hozták a szegény ideges
teremtést.</p>
<p>– Ah, – sóhajtá ujra és ujra – milyen tartományba jutottam!
<span class="pagenum"><a name="Page_163" id=
"Page_163">-163-</a></span></p>
<div class="chapter">
<h2><span class="smaller">NEGYEDIK RÉSZ.</span><br />
A BÁBASZÉKI INTELLIGENCZIA.</h2>
</div>
<h3>VACSORA MRAVUCSÁNÉKNÁL.</h3>
<p>Nem akarom szélesen elbeszélni, ami még következik. Csak a
Krisztus ruháival történt meg a csoda, <i>hogy együtt nőttek a
gyermekkel</i>. A kis palástka, melyet fiúcska korában viselt,
ugyanaz volt, mely a Golgotára lépegető férfi Jézus tagjait
fedte.</p>
<p>Azóta nincsenek többé ilyen palástok (a szabók nagy örömére),
csak a regényírók keze alatt támad némelykor hasonló csoda; a
csekély szövet, egy mellénykére való, kinyúlik a tollukból egész
végekre.</p>
<p>De én nem szeretem ezt s röviden végzek a Mravucsánék
vacsorájával, mely pedig kitűnő és ízletes volt – s ha akadt
elégedetlen, az csak madame Kriszbay lehetett, aki az első tál
ételnél, a fölséges báránypaprikásnál, megégette a száját,
fölkiáltván:</p>
<p>– Jaj, harap odabent a torkomban valami!</p>
<p>Még kevésbbé nyerte meg tetszését a másik étel: a túrós tepertős
metélt, melyet megízlelvén, egy csúf fintorral tette le a
villáját:</p>
<p>– Mon Dieu, hiszen ez valami fölmetélt vizes ruha! <span class=
"pagenum"><a name="Page_164" id="Page_164">-164-</a></span></p>
<p>A szegény Mravucsánné oda volt bánatában, hogy semmiből se
eszik: «Milyen gyalázat ez nekem», óbégatott, végre is
előhordogatta neki a megmaradt befőttjeit, amikhez aztán derekasan
hozzálátott és amint lassan-lassan a gyomrával kibékült, kezdett a
helyzettel megbarátkozni.</p>
<p>Méltán, mert a helybeli luteránus lelkész, tiszteletes
Rafanidesz Sámuel uram, meg a kántor, Klempa Teofil, mulattatták az
asztalnál, egyik balról, a másik jobbról. Már a meghívásuk is így
szólt: «El kell jönniök, mert egy német fehérszemély lészen a
vacsoránál, akit distrahálni fognak.» De ki is tettek magukért
csupa «flancz»-ból, mindenik be akarván bizonyítani a szenátorok
előtt, hogy mennyire járatos a német finom társalgásban.</p>
<p>Madame Kriszbay kellemeseknek találta a szomszédjait, kivált
mikor azt is megtudta, hogy tiszteletes Rafanidesz Sámuel uram
házasulandó ember. Hogyan? Hát itt házasodni szoktak a papok?
(Talán mégis jó országba jutott!)</p>
<p>A kántor csinosabb ember volt, de már házas és öregebb.
Intelligens hosszúkás arcza fényes, hosszú fekete szakállban
folytatódék, mely egész mellét befedte, azonfelül némi elmésség is
nyilvánult benne, de csak olyanformán szivárgott ki belőle, mint
valami izzadmány, ahogy a durva fatörzsből a mézga.</p>
<p>Madame Kriszbay sokszor elnevette magát egy-egy ötletes
megjegyzésen, kár, hogy nem merte magát egészen átadni a kaczagási
ingernek: mert a torkát még egyre reszelte az átkozott paprika,
vagy talán csak a szörnyű visszaemlékezés rá. Neki-neki vörösödött
viaszksárga arcza, láthatólag igyekezett elfojtani a köhögést, ami
amellett, hogy az öregség előhirnöke, még dísztelen is.
<span class="pagenum"><a name="Page_165" id=
"Page_165">-165-</a></span></p>
<p>– Ej, semmi az, – biztatta Mravucsánné – csak bátran lelkem,
köhögje ki magát! Kucz, kucz! a köhögést és a szegénységet nem
lehet eltitkolni.</p>
<p>Hovatovább mind jobban érezte magát, mert a tiszteletesnek az az
előnye is volt, hogy valamikor Münchenben is járt iskolába s apró
anekdotákat tudott elmondani az ottani életből, ottani
dialektusban, ami annyira tetszett a madamenak, mintha vajba
fürösztenék a lelkét.</p>
<p>Tiszteletes Rafanidesz Sámuel úr sehogy sem tartozott az
unalmas, ájtatosságot szimuláló papok közé s habár a híres
bábaszéki tót mondás, melyet Klempa Teofil állított össze olyan
elmésen, hogy visszafelé olvasva is ugyanazon értelme van:
«<i>szedi na fare Rafanidesz</i>» (ül a parókián Rafanidesz),
otthon a parókián üldögélő férfiúnak festi, éppen ellentéte volt a
«szedatus» embereknek, örökké járt és kalandozott. Egyszóval jó
vére volt és már az előbbi eklézsiájából is (valahol
Nógrádmegyében) menyecske-dolog miatt kellett távoznia. Mravucsánné
tudja a históriát, még az illető asszonyt is ösmeri! valami Bahó
Mátyásné; buta egy perszóna lehet, mert ő maga kottyantotta ki
férje, a főkurátor előtt a pappal való viszonyát és nem valami nagy
szépség, mert Mravucsánné így nyilatkozott szórul-szóra:</p>
<p>– Bolond volt Rafanidesz ő vele okvetetlenkedni. Csunya
asszonytól ne kérjen az ember csókot és szegénytől kölcsönt, mert
mindjárt eldicsekszik vele.</p>
<p>Így nyilatkozott Mravucsánné; igaz, hozzátette: «Ha azonban
valaki reám hivatkoznék, bizony eltagadom.» Azért tehát én még
azért sem állhatok jót, hogy így nyilatkozott Mravucsánné, mert nem
tudnám bebizonyítani. <span class="pagenum"><a name="Page_166" id=
"Page_166">-166-</a></span></p>
<p>De ez végre is mindegy. A száraz tény az, hogy madame Kriszbay
vidáman trécselt a szomszédjaival. A két nagyműveltségű férfiú jobb
véleménybe sodorta országunk iránt. Valóságos szerencse, hogy tótul
nem tudott s nem hallhatta ama közönségesebb társalgást, melyet
Bábaszék többi meghívott előkelőségei folytattak. Hiszen szó ami
szó, ezek is okos emberek, de a maguk módja szerint. A szép Veronka
nem egyszer mosolyodott el tréfáikon, mert ő még nem hallotta, de a
benszülöttek már mind ösmerték ezeket az asztal melletti
elmésségeket a gazdag mészáros, Kukucska Pálnak szokását, hogy a
pecsenyénél feláll s röfögő hangján imigy üríti fölemelt poharát
önmagára: «Az isten éltesse feleségem urát»; a stuczczer
nótáriussegédnek ama százszor hallott rébuszát, melyet most
százegyedszer adott fel Veronka kisasszonynak, lehúzván (állítólag
vadászatban) megsebesült kis ujjáról a sebóvó keztyüujjat: «Miféle
város ez kisasszony?» Az ördög tudná hirtelen eltalálni, hogy az
<i>Kis-Ujjszállás</i>. Egyébiránt a stuczczer nótáriussegédnek
talán nem is fáj a kis ujja és alkalmasint soha nem is fájt – csak
azért hordja a keztyüujjat, hogy a rébuszát elmondhassa a
kisasszonyoknak.</p>
<p>Voltaképen istenkísértés egy ilyen vacsorát akarni lefesteni.
Hiszen semmi nevezetes sem történik. Esznek, isznak és azután
hazamennek. Talán valami érdekes dolgokról beszélgetnek? Dehogy.
Ezer dib-dábság merül fel. Isten ments, azt nyomtatásba szedni. És
mégis napokig fognak e semmiségekről beszélni Bábaszéken, hogy
Mravucsán uram kiöntötte a vörös bort s amint végigfolyt az
abroszon és sózni kezdték, Konopka szenátor felkiáltott:</p>
<p>– Hej, huj! keresztelő lesz komámasszony! <span class=
"pagenum"><a name="Page_167" id="Page_167">-167-</a></span></p>
<p>Mravucsánné természetesen elpirult. Veronka ellenben ártatlan
arczczal kérdezte:</p>
<p>– Hogy tudhatják ebből a keresztelőt?</p>
<p>(Vagy nagy liba még az a lányka, vagy már nagy szinésznő.)</p>
<p>Hát tessék aztán neki felelni, mert olyan szende arcza van, mint
a szűz Máriáé lehetett, rövid ruhás lányka korában. Majd
összenéztek. De szerencsére ott volt az erdész neje, Szliminszky
Wladimirné. Ez a leleményes fejű asszony magyarázta meg:</p>
<p>– Hát úgy van az kisasszony, hogy a gólya, amely a gyermekeket
szokta hozni, megjelenik előlegesen láthatatlanul és ő löki fel
intőjelül a poharat.</p>
<p>Veronka elgondolkozott egy darabig, azután hitetlenül rázta meg
a szép fejét, mely körül az ártatlanság glóriája látszott
lengeni.</p>
<p>– De hiszen láttam, hogy a tiszteletes úr döntötte fel a
könyökével!</p>
<p>Erre aztán nem tudott mit felelni Szliminszkyné s rendes szokása
szerint az urát ajnározta, bábusgatta egész este.</p>
<p>– Vakard le a kövéret a libaczombról, Wladin!</p>
<p>Wladin boszankodva ránczolja össze a homlokát s a sovány nyakán
sebesebben mozog ide-oda az Ádám-csutka, ami mindig annak a jele,
hogy haragszik.</p>
<p>– De mikor azt szeretem legjobban.</p>
<p>– Mindegy Wladin. Nem engedem meg. Az egészség az első!</p>
<p>Wladin engedelmesen távolítja el a kövér részeket.</p>
<p>– Miért van a kabátod kigombolva? Nem érzed, hogy hűvös van?
Tüstént gombolózz be, Wladin!</p>
<p>Az erdész begombolózik és a teljesített kötelesség jól eső
érzésével nyúl ismét a tál felé. <span class="pagenum"><a name=
"Page_168" id="Page_168">-168-</a></span></p>
<p>– Egy falatot se többé, Wladin! Egy akkorát se, mint egy pöhöly.
Elég volt. Nem szükség bikákkal álmodnod az éjjel.</p>
<p>Wladin engedelmesen leteszi a villát és egy pohár vizet akar
inni.</p>
<p>– Add ide előbb, – kiált rá az asszonyság ijedten – hadd nézzem
meg, nem túlságosan hideg-e?</p>
<p>Wladin átnyujtja a vizespoharat.</p>
<p>– Ihatsz egy pár kortyot. Elég langyos. De sokat ne igyál, mert
a sok locs-pocs nem jó a gyomorban. No, mi az, Wladin? Úgy iszol,
mint egy szivárvány. Elég, elég, az isten szerelmeért!</p>
<p>Szegény Wladimir! Mártirja a hitvesi szeretetnek. Tizenhat
esztendeje áll ilyen soha meg nem szűnő gondozás alatt, s bár mint
erős férfi házasodott s azóta sem volt beteg soha, mégis minden
órán várja a katasztrófát, mert a folytonos gyámolítás
következtében a bolond lengyel maga is szentül hiszi, hogy egy
levegőáram, vagy egy rossz falat és vége van. Érzi, mindenütt érzi,
hogy a természet ezer alakban ólálkodik körülötte gyilkos
szándékkal.</p>
<p>– Vigyázz Wladin! A kutya bele talál harapni a lábadba!</p>
<p>Az asztal alatt egy komondor rágcsál valami lehajított csonton,
ott somfordálván a vendégek lába közt, távolabb a macska bernyákol
keservesen, mintha mondaná: «Adjatok nekem is abból a sok
ennivalóból.»</p>
<p>Az úgynevezett «amabilis confusio» kezd beállni. Mindenki
beszél, mindenki másról, másfelé. A szenátorok megint rátérnek a
közügyekre, az akasztott ember esetéből származott konfliktusra,
Mravucsánné sopánkodik, hogy senki sem evett semmit, <span class=
"pagenum"><a name="Page_169" id="Page_169">-169-</a></span>
valóságos keserűség ül emiatt becsületes egyszerű arczán; Klempa
Teofil, megoldozván nyelvét a vörös bor, miután madame Kriszbayt
úgy is a pap tartja szóval, felkiált, magára akarván vonni a
közfigyelmet:</p>
<p>– Uraim, szenátorok, egy töredelmes vallomást teszek.</p>
<p>– Halljuk! Miről!</p>
<p>– A kutyák öngyilkosságáról.</p>
<p>Ah, ez nevezetes kérdés. Általános figyelem támad, még a papnak
is abba kell hagyni a csevegéseit. Pszt, pszt! Halljuk a kutyák
öngyilkosságát!</p>
<p>Egy idő óta ugyanis a környéken nagy szenzácziót kezd okozni,
hogy a Klempa kántor méhesében reggelenkint egy-egy holt kutyát
találnak, amelyik fegyverrel öngyilkosságot követ el: nem főbe, de
hátgerinczen lövi magát.</p>
<p>– A gyilkos én vagyok! – beszéli Klempa. – Úgy szoktam eljárni,
hogy a megtöltött puska csövét bedugom az üres méhköpű felső részén
annak a belsejébe; a künn maradt s felhúzott ravaszra madzagot
kötök, azzal megkerülöm a puska fogantyúját s áthúzván a madzagot a
billentyű alatt, hasonlóképen bevezetem a kas belsejébe, egy darab
húst kötve a madzag legvégére. A kutya odajön, megszagolja a húst,
bedugja érte a fejét a köpü belsejébe, természetesen húzgálni kezdi
fogaival a húst, mire dörren a puska, bum, s bekövetkezik a
haláleset.</p>
<p>Homéri kaczaj fogadja a furfangos kutyahalált, miből Mravucsán
vonja le a morált legelőbb.</p>
<p>– Az öngyilkosságok kétségen kívül sokfélék, de a legborzasztóbb
lehet a szomjúság által előidézett öngyilkosság. Igyunk, uraim!
<span class="pagenum"><a name="Page_170" id=
"Page_170">-170-</a></span></p>
<p>A poharak összekocczannak, a vidám csengésbe egy hang
vegyül:</p>
<p>– Ej, Wladin, Wladin!</p>
<p>Ez a Szliminszkyné hangja, ki nem jó néven veszi, hogy Wladin is
a poharához nyult. Tőle viszont nem jó néven veszi Mokry, a
stucczer jegyzősegéd, hogy daczára az érdekfeszítő témának,
melylyel mulattatta, figyelmével örökké férjén csüng.</p>
<p>– Megárt az az erős szivar, Wladin! Tedd le már! Néhány
szippantás is elég lehetett…</p>
<p>– Sok apró-cseprő dolgom volt, s tetejébe még ezt a ruhát is
haza hoztam a «kecskétül», ami most rajtam van.</p>
<p>Csodálattal vegyes gyönyörködéssel nézett végig sötétkék új
ruháján, ki tudja, már hányadszor ma este.</p>
<p>– Csinos ruha. Hogy vette?</p>
<p>– Mérték után csináltattam a Kléner szabónál, tulajdon testemre
szabták…</p>
<p>– Hogy volt?</p>
<p>– Gácsi posztó ám ez, olyan erős, hogy a víz se hat rajta át,
nappal kellene ezt megnézni.</p>
<p>– Az ám, de valljon sokba került-e? – felelgette a lengyel
menyecske szórakozottan.</p>
<p>– Láttam az érintetlen posztóvéget, rajt volt még a sárga
kezdődése is, ott voltam, mikor szabták. Valami különös játéka van
a napsugarak mellett.</p>
<p>– Jó, jó, de az árát kérdezem.</p>
<p>Azonban nehéz volt Mokryt a maga vágányából kizökkenteni, mikor
ő az új ruhájáról beszélhetett.</p>
<p>– A Klénernek van egy szabásza, valami Kupek nevű. Azelőtt
Bécsben szabott valamely udvari szabónál. Ez a Kupek így szólt
hozzám «Ne sajnálja a pénzt, Mokry úr, mert ez olyan szövet
<span class="pagenum"><a name="Page_171" id=
"Page_171">-171-</a></span> hogy a bőr is elbújhat előle.» Tapintsa
meg csak, erdészné asszony!</p>
<p>– Puha, akár a selyem… Wladin fiacskám, jó volna, ha helyet
cserélnél velem. Ott könnyen ér léghuzam, mikor az ajtót nyitják.
No mit vágsz olyan daczos fancsali arczot? Talán bizony ellenkezni
akarsz velem? Egy, kettő, három, ülj át Wladin!</p>
<p>A szeretet martirja helyet cserél a feleségével s most már
Szliminszkyné a másik oldalra kerül, a fiatal Wibra ügyvéd mellé,
ki főleg Veronkával van elfoglalva. A bakfisnek is bezzeg, mintha a
nyelvét vágták volna fel, úgy elcsacsog a Gyurival. A híres okos
ember, akiről azt mondják, hogy Beszterczebánya követe lesz
valamikor, olyan feszült érdeklődéssel hallgatja, mintha egy püspök
beszélne, a világért sem venné le róla a szemét, csupán akkor egy
pillanatra, ha Veronka veti rá a magáét.</p>
<p>Halkan beszélgetnek, azt hinné az ember, hogy tudja isten milyen
főbenjáró dologról, pedig merő bolondságokról foly a szó. Hogy mit
szokott Veronka csinálni napközben? Hát olvas, sétál. Ebből
kisarjadzik a másik kérdés: mit olvas, hol sétál? Veronka elmondja
a könyveket. Azokat mind olvasta Gyuri is s elkezdik felemlegetni a
regények hőseit, mint közös ösmerőseiket: Elemért a sast, Berend
Ivánt, Ankerschmidt Erzsikét, Béldi Arankát. Bizony nagy csacsi
volt a Béldi Pál, hogy nem fogadta el a fejedelemséget.</p>
<p>– De hátha mégis jól tette, mert ha elfogadja, miből támad akkor
a szép regény?</p>
<p>Majd Glogova után kérdezősködik az ügyvéd, unalmas-e nagyon?</p>
<p>Veronka csodálkozva emeli rá sötétkék szemét: <span class=
"pagenum"><a name="Page_172" id="Page_172">-172-</a></span></p>
<p>– Hogy volna Glogova unalmas? (Mintha azt kérdezné valami
tudatlan ember: Unalmas-e Páris?)</p>
<p>– Van-e Glogován erdő?</p>
<p>– De még milyen erdő van.</p>
<p>– Szokott-e maga kijárni?</p>
<p>– Szoktam bizony.</p>
<p>– És nem fél?</p>
<p>– Mitől?</p>
<p>– Hát tudja, az erdőknek vannak néha olyan lakói.</p>
<p>– Ah, a mi erdőnk lakói ellenkezőleg tőlem félnek.</p>
<p>– Ugyan? Magától is lehet félni?</p>
<p>– Mert én fogdosom őket.</p>
<p>– A zsiványokat?</p>
<p>– Ugyan menjen! Mindjárt a kezére ütök, ha ilyet mond.</p>
<p>– Üssön no. Itt a kezem.</p>
<p>– Majd ha még egyszer olyat mond. Én a lepkéket fogdosom az
erdőben.</p>
<p>– S vannak szép lepkék? Diákkoromban nekem is volt gyüjteményem.
Még most is van néhány példány.</p>
<p>De már erre elfogta Veronkát is a dicsekedési vágy:</p>
<p>– Az én gyüjteményemet látná. Van abban már minden: gyászpalást,
admirál, papmacska, Apolló. Kár, hogy az Apollómnak el van hasadva
az egyik szárnya.</p>
<p>– Hát Hébéje van-e?</p>
<p>– Van, pedig olyan nagy, mint a tenyerem.</p>
<p>– Nagy is a maga tenyere? Mutassa!</p>
<p>Veronka kitette tenyerét az abroszra. Biz’ az csöppecske volt,
de olyan finom fehér, mintha valami rózsából lenne lehasítva egy
szirom. <span class="pagenum"><a name="Page_173" id=
"Page_173">-173-</a></span></p>
<p>– Van egy öles a liliputiak országában! – jegyzé meg az ügyvéd
enyelgő hangon s felkapván egy gyufaszálat, csintalanul mérni
kezdte vele a szélességét.</p>
<p>Mérés közben vigyázatlanul hozzáért a saját ujjaival, mire a
bakfis összerezzent, visszahúzta kezét és a vér arczába
szökött.</p>
<p>– Nagy hőség van – mondá fojtott hangon, a tenyerét kigyúlt
arczához tapasztva. Mintha csak azért rántotta volna vissza.</p>
<p>– Valóban átmelegedett a szoba – ragadta meg a szót
Szliminszkyné. – Gombold ki a kabátodat Wladin!</p>
<p>Wladin fújt egyet és kigombolta a kabátját, Veronka pedig
visszatért a lepkéihez.</p>
<p>– Valóságos sportom a lepkefogás. Olyan lehet az, mint mikor a
férfiak a vadat űzik.</p>
<p>– Én is lelkesedem a lepkékért, – bizonykodék Gyuri – mert csak
egyszer szeretnek.</p>
<p>– Óh, én másért szeretem őket…</p>
<p>– Csak talán nem azért, hogy bajuszuk van…</p>
<p>Veronka durczásan fordította el a fejét.</p>
<p>– Wibra ur, maga kiállhatatlan kezd lenni.</p>
<p>– Köszönöm a vallomást.</p>
<p>– Miféle vallomást?</p>
<p>– Azt, hogy kiállhatatlan kezdek lenni. Következéskép eddig nem
voltam az.</p>
<p>– Ah, itt van ni! Ez az a bizonyos prókátori fogás. Olyasvalamit
belemagyarázni valakinek a szavaiba, amit nem mondott. Magával
veszedelmes beszélni, tudja. Egy szót se szólok többet.</p>
<p>Gyuri könyörgésre tette össze kezeit.</p>
<p>– Nem teszem többet. Soha többet. Csak beszéljen. <span class=
"pagenum"><a name="Page_174" id="Page_174">-174-</a></span></p>
<p>– Komolyan érdeklik a lepkék?</p>
<p>– Becsületemre mondom, az oroszlánok és tigrisek se érdekelnek e
perczben annyira.</p>
<p>– Lássa, a lepkék olyan szépek, mint valami gyönyörüen
felöltözött asszonyok. Milyen izléses összekeverése a szineknek! Én
úgy nézem a szárnyaikat, mintha megannyi mintázott szövet lenne.
Vegyük például épen a Hébét, a fekete-piros alsó szárnyai nem
pompásan illenek-e a sárga-kékes felsőkhöz? Éppen olyan fölséges
összhang van a papmacska tarka-barkaságában, amilyen ünnepélyes
komor hangulat a gyászpalást kékpettyes, sárgaszegélyes barna
toilettején. Higyje meg, hogy a híres párisi Worth is eljöhetne az
erdőre, a pillangóktól tanulni az öltözködés művészetét.</p>
<p>– Lassabban, Wladin! – kiált fel e perczben Szliminszkyné. –
Hány tüdőd van? Helyi levelekre elég háromkrajczáros márkát
ragasztani.</p>
<p>Szliminszky Wladimir ugyanis Fajka szenátorral bocsátkozott
vitatkozásba, arról az aktuális témáról, hogy mi lenne, ha az
embereknél a hallás érzéke hiányoznék s olyan hangosan feleselének
e felett, hogy a szerető hitves nem állhatta Wladin tüdejének ezt a
fölösleges pocsékolását rendreutasító szózat nélkül.</p>
<p>– Egymás mellett ülnek és mégis kiabálnak – zsörtölődék nagy
fejcsóválással, – mintha tizenöt krajczáros márkát ragasztanának
helybeli levelekre. Oh, istenem, istenem, mikor lesz már egészen
okos az emberiség?</p>
<p>E perczben fölemelkedett Konopka szenátor és felköszönté a
házigazdát, Bábaszék «regenerátorát», teljesen olyan vékony
reszelős hangon, aminő a Mravucsáné volt, szinte azt lehetett volna
hinni, ha <span class="pagenum"><a name="Page_175" id=
"Page_175">-175-</a></span> valaki a szemét behúnyja, hogy maga
Mravucsán dicsőíti önmagát, ami zajos derültséget okozott. Erre
aztán felugrott Mravucsán és visszaszállott a poharával Konopkára,
éppen azon mozdulatokkal, grimaceokkal és szempislogásokkal, amint
Konopka szokott beszélni. Ezen is nagyot nevettek. Pedig
ilyenformán csinálják ezt a királyok is, midőn udvariasságból
egymás ruhájában jelennek meg – de azokon senki sem mer nevetni. A
tósztok most nagy szaporaságban eredtek meg.</p>
<p>– Fölszabadítottad lánczaikról a kutyákat – súgta Konopkának
Fajka.</p>
<p>Mokry a háziasszonyt éltette, Mravucsán újból felállt, felesége
és a maga nevében a vendégkoszorúért ivott, köszönetet mondván
szives megjelenésükért. Megjegyzé, hogy a meghivottak közűl csak az
egy Münczné nem jöhetett, mert belejött estefelé lábába a köszvény,
nem csoda, sokat csütlött-botlott ma, vásár idején, a szegény öreg
asszony. Üríti poharát Bábaszék távollevő zsidóasszonyáért.</p>
<p>Zajos, lelkes éljenzés támadt, melynek lecsillapultával
Szliminszky Wladimir kiáltott fel:</p>
<p>– Most már én teszem le a garast!</p>
<p>– Wladin ne beszélj! – intette a neje. – Ne beszélj! Árt a
tüdődnek a hangos beszéd.</p>
<p>De Wladinnal nem lehetett most birni. Mindenre képes az ember a
papucs ereje alatt; begombolózik, kigombolózik, nem eszik, nem
iszik, de hogy valaki a benne levő tósztot el ne mondja, akkora
engedelmesség ismeretlen a magyarországi annálékban.</p>
<p>– Emelem poharamat, uraim, a legszebb virágszálra ebben a
társaságban. Urunk, Jézus Krisztus hugocskájára, az ártatlanság
bárányára, kiért Isten <span class="pagenum"><a name="Page_176" id=
"Page_176">-176-</a></span> csodát művelt, mondván a szolgájának:
«Eredj hamar, Péter, ne hagyd a kicsikét megázni.» Éljen sokáig
Bélyi Veronka kisasszony!</p>
<p>Veronka piros lett, mint a bíbor, kivált mikor a vendégek
felugráltak és oda mentek rendre kezet csókolni, némelyik le is
térdelt előtte, a vallásos Mravucsánné pedig lehajolt a földig s a
szoknyája szegélyét érinté ajkaival.</p>
<p>Gyuri először azt hitte a bolondos epithetonok hallatára, hogy
az erdész őrült meg, de most az egész társaságot látván
megbolondulni, csodálkozással vegyes zavar s valami különös
kényelmetlenségi érzet lepte meg.</p>
<p>– Miféle csodatételről beszélt a kedves férje? – szólt
Szliminszkynéhez fordulva.</p>
<p>Szliminszkyné összecsapta a kezeit.</p>
<p>– Hogyan? Ön hát nem tudja? Igazán nem tudja? De hisz az
lehetetlen. Megvan az már nyomtatásban is tót versekben.</p>
<p>– Mi van meg nyomtatásban?</p>
<p>– Hát az esernyő története… Wladin, nagyon kimelegedtél, olyan
vagy, mint a rák, izzadsz is! Ne adjam oda a legyezőmet?</p>
<p>– Miféle esernyőé? – sürgeté az ügyvéd türelmetlenül.</p>
<p>– No, az érdekes, hogy maga semmit se hallott erről. Hát az úgy
történt, hogy mikor a szép szomszédnője kicsiny gyermek volt, egy
kosárban künn felejtették valahol a paplak udvarán. Testvérbátyja,
a glogovai pap, bent imádkozott a templomban. Nagy vihar támadt és
felhőszakadás azalatt, a vékony dongájú gyermek bele is halt volna,
tüdőgyulladást kap, vagy mit tudom én, milyen baja eshetik, ha
csoda nem lép közbe. Honnan jött, honnan <span class=
"pagenum"><a name="Page_177" id="Page_177">-177-</a></span> nem
jött, egy ősz ember termett ott, mintha csak a mennyből pottyant
isten küldöttje lenne, egy esernyőt borított a lányka fölé.</p>
<p>– Az én esernyőmet – tört ki az ügyvédből önkénytelen.</p>
<p>– Mit?</p>
<p>– Semmit, semmit.</p>
<p>A vér sebesen nyargalt ereiben, szíve hangosan dobogott,
kezeivel türelmetlenül kalimpált a levegőben, elannyira, hogy ő is
feldöntötte a poharát.</p>
<p>– Keresztelő! Még egy keresztelő! – ujjongtak vidáman
szerte.</p>
<p>A bortócsa Szliminszkyné felé vette folyását.</p>
<p>– Gratulálok, erdészné asszony – ingerkedett tiszteletes
Rafanidesz úr.</p>
<p>Szliminszkyné lesütötte szemeit.</p>
<p>– Nem igaz – rebegte szégyenlősen. – Ugy-e, Wladin?</p>
<p>De az ügyvéd nem hagyta, hogy újonnan felmerült sületlenségek
fölfalják az ő nagy témáját, melyben dolgozott. Közelebb húzta
székét a menyecskééhez.</p>
<p>– Hát aztán? – lihegte lázasan, izgatottan.</p>
<p>– Az ősz ember eltünt, köd előtte, köd utána, nem maradt semmi
nyoma. Akik egy perczre látták, fölismerték benne a nagyszakállú
szent Pétert.</p>
<p>– A Müncz zsidó volt.</p>
<p>– Mondott valamit?</p>
<p>Gyuri ajkaiba harapott, megrestelte magát, hogy ismét hangosan
gondolkozott.</p>
<p>– Semmit, semmit. Folytassa, kérem.</p>
<p>– Nos, Szent Péter tehát eltünt, de az esernyő megmaradt.</p>
<p>– És megvan? – kérdé mohón. <span class="pagenum"><a name=
"Page_178" id="Page_178">-178-</a></span></p>
<p>– De meg ám. Úgy őrzik azt a glogovai templomban, mint egy
kincset.</p>
<p>– Hála istennek!</p>
<p>Nagy lélekzetet vett, mint akinek a szívéről mázsás teher esik
le, gyöngyöző homlokát megtörülte a zsebkendőjével. Megvan! –
motyogta s meredten nézett a levegőbe. Azt hitte, leszédül a
székről. Mindent tudott s a nagy szerencse egyszerre
összemorzsolta. Valami merevedést érzett a nyakcsigáján és
szorongatást a szíve körül, lankasztó búgás támadt körülötte a
levegőben.</p>
<p>– És kié most az esernyő? A templomé? – tudakolta gépiesen.</p>
<p>– Lehet még a magáé is – csintalankodék a menyecske. – Veronka
magával viszi a férjéhez. Így mondta nekem egyszer a glogovai
tisztelendő úr. Az esernyő a húgomé, ha ugyan oda nem ajándékozza
férjhez menetelekor a templomnak.</p>
<p>– Nem, nem – rázta fejét az ügyvéd, zavart tekintetét
körüljártatva tétován, mintha nem lenne teljes eszénél. – Nem
engedem… Azaz, hogy mit beszélek. Igen, igen, miről is volt csak
szó? Borzasztó melegem van. Mingyárt megfúlok. Mravucsán úr kérem,
nem lehetne egy kicsit kinyitni az ablakot?</p>
<p>– Dehogy nem.</p>
<p>Mravucsán az ablakhoz futott.</p>
<p>– Gombold be a kabátodat, Wladin!</p>
<p>Hűs tavaszéji levegő ömlött be az ablakon; egy pajkos széláram
bolondjában egyszerre eloltotta mind a két gyertyát.</p>
<p>– Szabad a csók! – kiáltá a kujon Klempa a nagy sötétségben.</p>
<p>Az ablakba egy orgonaág hajlott be a kertből, <span class=
"pagenum"><a name="Page_179" id="Page_179">-179-</a></span> gazdag
virágfürtjeitől szerelemre ingerlő illattal telt meg a szoba,
cserébe a kitóduló szivarfüstért.</p>
<p>Madame Kriszbay felsikoltott, hihetőleg a sötétségtől megijedve,
de a selyma Klempa igyekezett az ártatlan körülményt felhasználni
egy gonosz közbeszólásra:</p>
<p>– Becsületemre mondom, nem én voltam!</p>
<p>Rejtelmes vihogás támadt köröskörül. A sötétben különben is
rejtelmesebbek az elnyomott félkaczajok. Szliminszkyné ellenben
demonstrálni akarván addig is, míg a gyertyákat meggyujtják, hogy ő
fölüláll az ilyen bárdolatlan élczeken, elfogulatlanul folytatá az
esernyő történetét, amivel egyszersmind azt is bebizonyította, hogy
beszél a szájával – tehát semmi másra nem használja.</p>
<p>– Szép kis legenda ez, Wibra úr, tessék elhinni. Én nem vagyok
hiszékeny asszony, azonfelül lutheránusok vagyunk (ámbár nem szokás
bevallani), de ez mégis igen szép legenda. Az esernyő igazi
csodadolog. A betegek meggyógyulnak, ha alája lépnek; egy halott
feltámadt, akit az esernyő érintett. Hiába csóválja a fejét. Ez így
van. Magam is ösmertem azt az embert, még ma is él. S általában
megfoghatatlan, mi minden történt ezzel az esernyővel. Már maga az,
hogy sok szerencsét és nagy gazdagságot hozott a glogovai
paplakra.</p>
<p>Rémítő gyanu fogta el Gyurit. Amint újra meggyúltak a gyertyák
nagy lobogással, látni lehetett, hogy olyan sápadt az arcza, mint
egy halotté.</p>
<p>– Gazdag a pap? – kérdé halkan, kísértetiesen villogó
szemekkel.</p>
<p>– Nagyon gazdag – felelte Szliminszkyné.</p>
<p>Még közelebb hajolt hozzá s hirtelen megragadta a kezét
görcsösen. Szliminszkyné nem tudta, <span class="pagenum"><a name=
"Page_180" id="Page_180">-180-</a></span> mire vegye. (Ha legalább
előbb tette volna, értené, – de most már égnek a gyertyák!)</p>
<p>– Ugy-e, talált valamit az esernyőben? – szólt lihegve, fojtott
hangon.</p>
<p>Szliminszkyné negédesen vonogatta a csipkebetéten keresztül
kicsillámló fehér vállát.</p>
<p>– Ejh, ugyan mi lehetne egy esernyőben? Nem katlan az, vagy
vasas láda. Hanem messze vidékről odajárnak vagy tizennégy év óta a
házasulandó párok, az esernyő alatt egybekelni és fizetnek
gazdagon. Aztán amennyi vagyonos beteg és halott van a Bjela Voda
mentén, a Szitnyától egész Krivánig, azokat mind a glogovai pap
gyóntatja halálos ágyukon és temeti holtuk után az
esernyőjével.</p>
<p>Veronka, kinek Mravucsánné mutogatta be a himzett abroszait, meg
a fölséges lenvásznát, csak most kezdte észrevenni félfüllel, hogy
a szomszédjai miről tárgyalnak.</p>
<p>– A mi esernyőnkről beszélnek? – kérdé elfogulatlanul, kedvesen,
a széken himbálódzva.</p>
<p>Gyuri és Szliminszkyné összerezzentek.</p>
<p>– Igen, kisasszony – mondá az erdészné némi zavarral.</p>
<p>Gyuri gúnyosan mosolygott.</p>
<p>– Nos – kérdé Veronka – ön, látom, nem is hiszi?</p>
<p>– Nem</p>
<p>– Ah? – mondá a leányka egy szemrehányó tekintettel – és
miért?</p>
<p>– Mert semmi ostobaságot se hiszek el és mert…</p>
<p>Itt nagy dolgot akart kikottyantani, de szavait úgyszólván
elmetszette az a sértődés, megriadás, mely a lányka egész valójában
látszott. Összehúzta <span class="pagenum"><a name="Page_181" id=
"Page_181">-181-</a></span> magát, mint a madár, ha egy tollát
kitépik. Csöndesen elfordította a fejét és hallgatagon bámult a
tányérjára, melyben a klenóczi ostyepka lehámozott haja
zöldellett.</p>
<p>Gyuri is elnémult, pedig úgy csiklandozta, úgy ösztökélte
valami, hogy ugorjék fel és kiáltsa ki: «Gazdag vagyok, úr lettem,
amaz esernyő nyelében vannak elrejtve a kincseim.» Különös az, ha
nagy szerencse éri az embert, hogy az első vágya (mert vágya még
mindig marad, ha minden vágya betelt is) a közlés; a harsonákat
szeretné megfuvatni, heroldok kiáltsák ki a nagy esetet, hallja az
egész világ.</p>
<p>De ha ilyen az első érzés, a második már a kételyé, a legnagyobb
szerencse mögött is ott ólálkodik a barázdán egy árnyék, egy
kellemetlen «hátha». Gyuri is látott még ilyet.</p>
<p>– Hogy néz ki az a bizonyos esernyő, kisasszony?</p>
<p>Veronka elbiggyesztette ajkait, mintha nem tartaná érdemesnek
ebben a tárgyban szóba állni a kérdezővel.</p>
<p>– Biz’ az nem valami különös, – szólt aztán vontatott hangon, –
színehagyott piros kelme, mintha ezer esztendős lenne, folt is van
rajta, nem tudom hány.</p>
<p>– Az alján köröskörül apró zöld virágok.</p>
<p>– Látta?</p>
<p>– Nem, csak kérdezem.</p>
<p>– Igen, virágok vannak az alján.</p>
<p>– Szabad megnézni?</p>
<p>– Természetesen. Megnézi?</p>
<p>– Hisz’ azért megyek Glogovára.</p>
<p>– Azért? Hogy értsem azt, ha nem hiszi az eredetét? <span class=
"pagenum"><a name="Page_182" id="Page_182">-182-</a></span></p>
<p>– Éppen azért, ha hinném, el nem mennék.</p>
<p>– Maga rossz ember. Pogány.</p>
<p>Elhúzta kissé a székét Gyuri mellől, amitől az láthatólag
megilletődött, elkomorodott.</p>
<p>– Megsértettem? – kérdé szeliden, bűnbánattal.</p>
<p>– Nem, csak megijesztett. – S gyönyörű ovál arcza csalódást
fejezett ki.</p>
<p>– Hát inkább mindent hiszek, csak ne féljen tőlem.</p>
<p>Veronka ajka körül mosoly suhant el.</p>
<p>– Vétek is volna nem hinni – vágott közbe Szliminszkyné. – Nem
babona ez; megtörtént, bebizonyítható tények ezek. Aki nem hiszi,
semmiben se hisz. Vagy igazak a Krisztus csodatételei és akkor ez
is igaz lehet, vagy…</p>
<p>De már nem fejezhette be, mert madame Kriszbay asztalt bontott,
kijelentvén, hogy fáradt, aludni megy, mire mindnyájan felállottak
s Mravucsánné elvezette őt is, Veronkát is az udvarba nyíló két
szobácskába.</p>
<p>Gyuri az ajtónál odasettenkedett Veronkához, aki ő neki is jó
éjt bicczentett a fejével.</p>
<p>– Korán indulunk reggel? – kérdé.</p>
<p>Pajkos engedelmességgel hajtotta meg magát, féloldalt görbítve
hófehér nyakát, mintha el volna törve.</p>
<p>– A mint parancsolja <i>Tamás</i> úr.</p>
<p>Gyuri elértette a «Tamás» szót és tréfásan viszonzá:</p>
<p>– Minden attól függ, hogy meddig alusznak a szentek.</p>
<p>Veronka visszafordult a pitvarból, morczos arczot vágott,
összeszorította a kis öklét, úgy fenyegette meg vele parasztosan
Gyurit. <span class="pagenum"><a name="Page_183" id=
"Page_183">-183-</a></span></p>
<p>– No megálljon!</p>
<p>Gyuri szeme rajta veszett. Hiszen olyan szép volt, úgy illett az
a fenyegető ököl a hamisnak. Ezt csinálják meg utána a szentek, ha
tudják!</p>
<p>Nemsokára hazaindultak Szliminszkyék is. (Mravucsán lámpásos
embert rendelt nekik, mert nem volt holdvilág.) Szliminszkyné
beburkolta Wladint egy tavaszi felöltőbe, a fölé még egy köpenyeget
akasztott, nyakát gyapjas nagykendőbe csavarta s miközben meghagyta
neki, hogy künn csak az orrán át vegyen lélekzetet, ráért Gyurival
is csevegni.</p>
<p>– Valóban gyönyörű legenda az, engem legalább nagyon meghat.</p>
<p>– Ah, szegény legendák! – felelte Gyuri. – Ha ráfujna az ember
egy-egy ilyen szép legendára és lefujná róla az arany zománczot, a
szent illatot, a titokzatosság füstjét, milyen furcsa, igénytelen
valóság maradna az alján.</p>
<p>– Hát nem kell ráfujni – mondá az asszony. – Gyűrd fel a
köpenyed gallérját, Wladin!</p>
<p>Az ügyvéd elgondolkozott.</p>
<p>– Talán igaza van – dünnyögé elmerengő tekintettel.</p>
<p>Kis vártatva Gyuri is megkivánta az alvást vagy a magányt s
kérte Mravucsánnét, jelöljön ki neki fekvőhelyet.</p>
<p>– Hm, elment a mágnes – dohogta a jegyzősegéd.</p>
<p>Alig, hogy betette maga után az ajtót, Kukucska mészáros vígan
felkurjantott: «Elhullt a férgese!» Levetette a kabátját, felgyűrte
duhaj módon a lobogós ingét (egy tetovirozott ökörfejet lehetett
látni a meztelen balkarján), aztán hamiskásan odakacsintott
Mravucsánnak. <span class="pagenum"><a name="Page_184" id=
"Page_184">-184-</a></span></p>
<p>Városbiró uram elérté a dolgot.</p>
<p>– Igaz, igaz – bizonyítgatta sugárzó arczczal, – nem lehet
anélkül lefeküdni, hogy az ember ne tegyen próbát: szeretik-e még
az asszonyok?</p>
<p>Ezzel kihúzott az almáriomból egy fiókot, a fiókból pedig kivett
egy pakli kártyát.</p>
<p>A kártyából ugyan hiányzott a zöld alsó, de ez éppenséggel nem
zavarta a bábaszéki intelligencziát, már a multkor is így
játszották a preferánczot, az utolsónak kevesebb jutván egy
kártyával az osztásnál, mely azonban képzeletben mégis neki jutott
s mint <i>szellemi kártya</i> szerepelt a játéknál. Ha zöld volt a
hiváson, az utolsó képzeletben adta az ütésre a zöld alsót,
mondván:</p>
<p>– Rajta van a szellemi alsó!</p>
<p>Némelykor ütött is vele, kivált ha zöld volt a tromf.</p>
<p>Ma azonban, tekintettel a hiányzó kártyára, egy kis parázs
ferbli kerekedett, mely jó éjfélutánig eltartott. A szenátorok
játsztak, a mészáros, meg a tiszteletes úr. A segédjegyző a
kvaterkákat hordta, a pénztelen Klempa (mindenütt a kántor a
legszegényebb) parlagon könyökölt hol itt, hol ott, mert egyik
helyről a másikra kergették azon a czímen, hogy <i>peches
gibicz</i>, ami alapjában igen lehangoló és elkeserítő titulus, de
mégsem becsületsértés. Költözött, vándorolt a szegény Klempa
játékostól-játékoshoz, míg végre a mészáros és a tiszteletes úr
közötti asztalcsücskön lehajtá lankadt fejét és elaludt, hosszú
tömött szakálla szolgálván állának vánkosául – de egyszersmind
kellemetlen jövőt teremtett számára, mert a gézenguz Kukucska Pál
azt indítványozá széles kedvében (mikor egy nagy zsinórt behúzott),
hogy a Klempa szakállát pecsételjék <span class="pagenum"><a name=
"Page_185" id="Page_185">-185-</a></span> le az asztalhoz. Fölséges
lesz, ha majd fölriad és nem ereszti az asztal.</p>
<p>Nosza mohón kaptak a finom gondolaton, Mokry tartotta a
gyertyát, Kukucska a viaszt csöpögtette rá vagy három helyen a
szakállára, – maga Mravucsán pedig a pecsétgyűrűjével odanyomta az
asztalhoz. Hanem iszen lesz ebből nagy parádé!</p>
<p>Más, de szintén nem valami nagyon nevezetes epizódok is
történtek. Madame Kriszbay, akit a saját szobájába szállásolt
Mravucsánné, nem mert befeküdni a dunyhatengerbe, attól félt, hogy
besüpped és megfullad. Minden áron paplant kívánt. Mravucsánnénak
nem volt, leleményes angol észszel azonban elhozta az ura nagyszőrű
bőrbundáját és ráterítette a madamera, amitől az úgy megijedt, hogy
migrént kapott; egész éjjel tormát kellett a halántékára rakni.</p>
<p>Veronkának más kellemetlensége esett. Amint magára maradt a
Mravucsán-ház legszebb szobájában, berekeszelte belűlről az ajtót,
hogy senki se nézhessen be a kulcslyukon, egy mantillát akasztott a
kilincsre, befüggönyözte a kis ablakot, mely az udvarra nyilt,
aztán hozzáfogott a vetkőzéshez; kibontotta elől mellénykéjét,
egyik kapocs a másik után engedett, mire engedelmeskedtek a
halcsontok is, visszaadván a mell és a derék igaz formáit –
százszor szebbeket a sejtetteknél. Az utolsó kapocs is pattant,
mely a felső szoknyát tartotta megszorítva a csipők felett és erre
a virágos fodros rokolyácska kezdett alácsúszni – mintha a
rózsabimbóról lehasadozik az irigy zöld burkolatja.</p>
<p>Hullt, hullt a szoknyácska lefelé, súrolva vakító fehér
alsószoknyáját. Már-már annak zsinórját is meghúzta volna (mert az
alsószoknya nem volt <span class="pagenum"><a name="Page_186" id=
"Page_186">-186-</a></span> bekapcsolva, de felkötve), midőn
rémülve veszi észre, hogy két apró veres szem van rámeredve.</p>
<p>Egy kis iromba czicza jött ki az ágy alól, az nézte, de úgy
nézte, olyan nagyon nézte, kiváncsian, érdeklődéssel, mintha egy
macskává elátkozott királyfi lenne.</p>
<p>Veronka ijedten kapott a széteresztett mellényéhez, hirtelen
lehajlott s a másik kezével felrántotta újra a lecsúszott szoknyát
(melyből már épen ki akart volt lépni), miközben majd csengő, majd
parancsoló hangon korholta, riasztotta a macskát.</p>
<p>– Mars czicza! Sicz, csunya czicza! Ne nézz ide czicza!</p>
<p>A bakfis szégyenkezett levetkőzni a macska előtt. Újra
felöltözött egész rendesen s próbálta a macskát kikergetni, de az
elbujt a bútorok mögé, felugrott a szekrények tetejére, hiába volt
a kergetődzés vele, nem lehetett a szobából kitúrni.</p>
<p>Mravucsánné asszony figyelmes lett a zörejre, átszólt a
szomszédszobából:</p>
<p>– Mi baja, kisasszonykám?</p>
<p>– Nem tudom kikergetni a macskát, Mravucsán néni.</p>
<p>– Semmi az szivecském, ha bent marad is; jó ártatlan állat.</p>
<p>– De mikor lát – felelte Veronka szorongva.</p>
<p>Eloltotta most a gyertyavilágot, sötétben akart vetkőzni, de a
fránya macska megint kijött a szoba közepére és szemei még jobban
villogtak a homályban.</p>
<p>– No megállj kiváncsi czudar, mingyárt kifogok én rajtad.</p>
<p>Barrikádot csinált a székekből s e barrikád mögött, mintha a
várában lenne, amelybe nem lehet <span class="pagenum"><a name=
"Page_187" id="Page_187">-187-</a></span> belátni, az ágy szélére
ülve, keresztbe rakta a lábacskáit, mindenekelőtt kifűzvén a
czipellőit. Kip, kop, koppant az egyik topán, amint lehúzta és a
padlóra ejtette, kip, kop, a másik is koppant.</p>
<p>No bizony, imponált is a macskának a székes vár! Tip, top, egyet
ugrott kinyujtózott testtel és ott volt a slingelt abroszszal
beterített mosdóasztalkán; tip, top, még egyet ugrott és ott volt a
Veronka ágyán; a vánkosa közepén. Hanem ’iszen nem jó közel jönni.
Veronka se volt rest, egy ügyes mozdulattal elfogta. Itt vagy most
már macska koma! Hamar csak, hol van egy kendő? Majd adok én neked
nézelődni, mikor a lányok vetkőznek. Tudod-e, hogy az nem illik,
cziczuska.</p>
<p>Talált egy vastag gyapotkendőt, bekötötte vele a macska fejét,
két rét a szeme táján: «most lásson már maga, ha tud» s így kezdte
ujra a vetkőzést. <span class="pagenum"><a name="Page_188" id=
"Page_188">-188-</a></span></p>
<div class="chapter">
<h3>AZ ÉJ TANÁCSOT ÁD.</h3>
</div>
<p>Míg ily bohókás apróságok foglalták el a fehér népeket, s míg
Klempa úr lepecsételt szakállal aludta az igazak álmát (senki sem
álmodhat szebbeket, mint egy szendergő gibicz), addig Wibra György
gondolatokba merülve virrasztott. Levetkőzött, lefeküdt, de nem
aludt. Az ő levetkőzése (ne méltóztassanak megijedni) nem lesz
leírva részletesen, mert az megbotránykoztató jelenet a művelt
emberi fogalmakban. Hogy miért? Hát tudom is én. Csunya, tehát
leírhatatlan. A nő levetkőzésében poézis van; ha jól van irva, a
női test finom, bolondító illatát érzi ki a betükből az olvasó a
nyomdafesték helyett, de egy férfi levetkőzése, pfuj, említeni se
merészelem. A szoknyához akár ódát, dithirambot szabad irni, de a
nadrágnak «kimondhatatlan» a neve is. És miért? Hát isten tudja. És
mit bizonyít? Talán azt, hogy a férfi inesztetikusabb teremtmény a
nőnél? Alkalmasint csak azt, hogy aki az illőt és illetlent
kigondolta, nagy szamár volt.</p>
<p>De végre is rosszabb dolog ennél, hogy hősünk nem aludott. Nem a
gyomra volt megterhelve a Mravucsánné ételeitől, hanem a lelke,
agyveleje telt <span class="pagenum"><a name="Page_189" id=
"Page_189">-189-</a></span> meg a mai nagy eseménynyel. Mint
alaktalan zűrzavar kóválygott a fejében a sok mindenféle benyomás.
Néhány óra alatt mintha néhány esztendőt élt volna át. Szent isten,
milyen réges-régen volt, mikor még a Münczné padlásán kereste az
esernyőt! Most végre megkerült. Gondviselésszerűen bukkant rá. Az
isten egy angyalra bizta.</p>
<p>Itt az esernyőről az «angyalra» síklott át az esze. Csinos kis
jószág, meg kell adni. Egy csöppet se kellemetlen, pedig ezek a
többi kisasszonyok, akik a kamaszévekben járnak, feszesek,
élettelenek, mesterkéltek, nincsen bennök semmi természetes.
Veronka kivétel. Veronka helyes kis bakfis. És mintha
rokonszenvezne is vele egy kicsit…</p>
<p>Visszaidézte eleitől fogva minden szavát, úgyszólván minden
mozdulatát, mely rá nézve kedvező volt és ujra meg ujra átélvezte
(csak még több méz volt benne most harmadszorra, vagy
negyedszerre), de amint ment, ment a színes fonalon visszafelé,
összerakva mosolyt, elejtett szót, meglágyult hangot, önfeledt
pillantást, ösztönszerű taglejtést (milyen édes gyüjtemény volt
ez), hát talált közte közönyt, hidegséget is és elcsüggedten,
mintegy erőszakkal áthajította magát az ábrándozás palánkján a
színarany valóságba – az esernyőhöz.</p>
<p>Bizony szerencsésnek érezheti magát s nem szükség tacskó
leányzók éretlenségeit találgatnia. Úr lett, nábob lett a mai
nappal. Úgy éli majd a napjait, mint egy herczeg, eljár télen át
Budapestre, vagy a Rivierára, nyáron át Ostendébe, Monakóba, szóval
nagy úr lesz, aki oda se néz holmi paphúgoknak. (No-no, csak mindig
visszatért a gondolata ahhoz a fityfirity Veronkához.)</p>
<p>Álom nem jött a szemhéjaira, hogy is lehetne <span class=
"pagenum"><a name="Page_190" id="Page_190">-190-</a></span> most
aludni? Úgy röpködtek előtte a szebbnél-szebb élettervek, mint a
lepkék a glogovai erdőben. Ő csak kergette őket, egyre kergette… Ej
csak már virradna, hogy mehessen, mozoghasson.</p>
<p>A zsebórája vígan ketyegett a feje mellett levő asztalkán,
megnézte, éppen éjfélt mutatott. Lehetetlen, hogy még csak annyi
legyen! Talán rosszul jár? Valahol a harmadik udvaron egy kakas
kukorékolt, mintha mondaná: «Jól jár az órája, Wibra úr!» A
«Megfagyott birká»-ból idehangzott elmosódva a muzsika. Valami
duhaj pásztorember előénekelte keservesen a híres tót juhászdalt,
melynek az eleje pongyolán fordítva ilyenformán hangzik:</p>
<div class="poem">
<div class="stanza"><span class="i0">Nem juhász az, aki a <i>mért
húst</i> kedveli,<br /></span> <span class="i0">Nem azé a birka,
aki fölneveli.<br /></span></div>
</div>
<p>Gyuri szivarra gyujtott s a bodros füst mellett ez a bolond nóta
a gondolatjának szép piros szövetjét a visszájára fordítá.</p>
<p>Csakugyan, sokszor nem azé a birka. Lám ez az esernyő is honnan
került elő. Azaz, hogy még meg sem került. Hiszen nincs még a
kezében. Sőt, ha jól fölveszszük, nincs is valami sokkal közelebb
hozzá. Eddig attól tartott, hogy mint jelentéktelen rongyot,
eldobták valahol a szemétre, ahol megrothadt s azért volt kevés
reménye hozzájutni. Mi történt most? Mindössze megfordult a dolog.
Most már az a baj, hogy valóságos klenódium az esernyő, templomi
ereklye. Lássuk csak, hogy lesz, mint lesz? Mit mond ő a glogovai
papnak holnap? Azt-e, hogy «eljöttem az esernyőmért?» A pap
bizonyosan kineveti, mert vagy bigott, rajongó és akkor szentül
hiszi, hogy Szent Péter hozta a hugának; vagy ámító farizeus és
akkor nem bolond, hogy hagyja magát leleplezni. <span class=
"pagenum"><a name="Page_191" id="Page_191">-191-</a></span></p>
<p>Künn szél mozdult, haragos dérrel-durral besüvített a rossz
ablakú, rossz ajtajú kamrába, ahová Mravucsánné hálásra elhelyezte.
A butorok is mozogtak, ropogtak. Jól lehetett hallani a Liskovina
erdőség távoli zúgását. Ugyancsak dolgozik benne az akasztott
ember, akit Mravucsán említett. Gyuri ismét eloltotta a gyertyát,
melynek lángjával kellemetlenül incselkedett a szél, bebujt a
dunyha alá, behúnyta a szemét, képzelete meghízott a sötétben,
látni vélte az akasztott embert, amint hajladozik ide-oda a fán s
vigyorogva bólingat feléje: «Bizony kinevetik, Wibra úr, a glogovai
parókián.»</p>
<p>– Átkozott bonyodalom! – hajtogatta magában, nyugtalanul
hánykolódva a hótiszta párnák között, melyekről a tavaszi napfény
meghatározhatatlan illata áradott ki (nem hiába voltak ma a lészán
kiterítve). – Mindegy, – szőtte a gondolatait – az esernyő mégis
csak az enyém. Hiszen be lehet bizonyítani végső esetben a biróság
előtt is. Tanu rá Sztolarik, Münczné, a fiai, egész Besztercze
városa.</p>
<p>Itt egyszerre felkaczagott keserűen:</p>
<p>«Azaz dehogy lehet bebizonyítani; hol jár az eszem? Hiszen az
ernyő nem az enyém, a Münczéké. A Münczék apja vette rendes
árverésen a Gregorics hagyatékából, a hasznavehetetlen holmik közt.
Az esernyő tehát a Münczéké, engem csak az illet, ami a belsejében
van. De lehet-e azzal is előállnom? Mondhatom-e a papnak:
Főtisztelendő úr, az esernyő nyelében van egy két- vagy
háromszázezer forintos bankutalvány, tessék csak kérem ide adni,
mert engem illet…»</p>
<p>Gyuri most elkezdte sorba elemezni, mit tesz erre a pap.</p>
<p>Vagy hiszi a szent legendát az esernyőről és <span class=
"pagenum"><a name="Page_192" id="Page_192">-192-</a></span> így
szól: «Eredj a pokolba! Majd bolond szent Péter, hogy neked
bankutalványt hozzon a mennyekből.» Ha pedig csakugyan kisértetbe
jön megnézni és benne találja a felnyitható nyélben, akkor azt
mondja: «Ha mégis hozta, akkor bizonyosan nekem hozta», kiveszi az
utalványt és ő maga értékesíti. Miért is adná Gyurinak? Mivel tudná
bizonyítani, hogy az övé?</p>
<p>Majd így okoskodék hősünk tovább:</p>
<p>«Talán beavassam élettörténetembe, elmondjak szögről-végre
mindent, anyámról, atyámról, halálozási körülményeiről? Tegyük fel,
elhiszi alfától omegáig: mit ér az? Kiviláglik-e mindebből, hogy a
kincs az enyém? Bizonyára nem. De ha belátná is, hogy enyém,
ideadná-e? Hiszen a pap is csak ember! Pereljem talán, ha ide nem
adja? Nevetséges! Az utalványt kiveszi szépen s milyen
bizonyítékkal álljak én aztán elő, hogy az esernyőnyélben benne
volt?»</p>
<p>A verejték csurgott a Gyuri homlokáról, a vánkosát harapta
dühében. Ilyen közel lenni az örökségéhez és mégis olyan
mérhetetlen távolban tőle!</p>
<p>… Fekete éjszaka, adj tanácsot!</p>
<p>És az éjszakához érdemes folyamodni. Jól tette Gyuri, hogy ő
tőle kért tanácsot. A tépelődők és gondolkozók jó barátja ő.</p>
<p>Az arany-tanácsok közé lehetne írni: «Minden nagy dolgodat
gondold meg éjjel is, habár már nappal határoztál felőle.» Mert az
embernek van éjjeli esze és nappali esze. Hogy melyik a jobbik
esze, azt nem tudom.</p>
<p>Hogy nem tökéletes egyik sem, gyanítom. A nappali verőfény
szövi, mint egy takács, a maga szineit a gondolatokba, az éj is
közéjük hullat fekete szárnyaiból <span class="pagenum"><a name=
"Page_193" id="Page_193">-193-</a></span> egy-egy tollazatot.
Festenek, pepecselnek, nagyítanak, kicsinyítenek, tehát
falsifikálnak mind a ketten. Az éj szebbnek mutatja kedvesed
alakját, mint aminő, ellenségedet erősebbnek, bajodat nagyobbnak,
örömödet kisebbnek. Nem szép eljárás tőle, de hát az éj szuverén,
nem tartozik felelősséggel senkinek.</p>
<p>Vedd olyannak, a milyen, de ne mellőzd, jámbor tünődő, amikor az
igazságot keresed… Azaz dehogy keresed te az igazságot, – ha szembe
jönne is, kikerülnéd. Rosszul fejeztem ki magam, ne mellőzd az éjt,
mikor a kivezető utat keresed.</p>
<p>Csak látszólagosan hallgatag ő. Úgy súg neked, hogy észre nem
veszed. Ha nem teheti máskép, lábujjhegyen csendesen elhozza az
álmot és abba göngyölgeti kimeríthetetlen leleményességgel, amit
tanácsol.</p>
<p>Egyszer csak elállt a szél, a muzsika elhalt a «Megfagyott
birká»-nál. Gyuri nem hallott többé csak lassú rithmikus zsongást –
aztán úgy rémlett neki, hogy más vidéken jár, a glogovai erdőben
lepkéket fogdosnak Veronkával.</p>
<p>Amint mennek-mennek a csalitok között, eleibök toppan az
ösvényen egy öreg ember, kunkorgós arany bottal, glóriás félkörrel
a feje fölött, a kalapja madzagra akasztva lógott le a
nyakáról.</p>
<p>«Ön Wibra úr?» – kérdé az aggastyán.</p>
<p>«Igen és ön?»</p>
<p>«Én szent Péter vagyok.»</p>
<p>«Mi tetszik?»</p>
<p>«Egy nyilatkozatot akarok aláírni az ön javára.»</p>
<p>«Az én javamra?»</p>
<p>«Értesültem, hogy nem juthat az esernyőjéhez Gregorics barátom
megkért, hogy segítsem ki. Tehát <span class="pagenum"><a name=
"Page_194" id="Page_194">-194-</a></span> szivesen írok alá egy
nyilatkozatot, hogy az esernyőt nem én adtam a kisasszonynak.»</p>
<p>«Szép öntől, de itten se papirom, se tintám. Gyerünk vissza a
faluba!»</p>
<p>«Az nem lehet, nincs annyi időm. Tudhatja, hogy én a kapunál
állok strázsát, mennem kell.»</p>
<p>«De hát akkor én mit csináljak? Mikép jussak az
esernyőmhöz?»</p>
<p>Szent Péter vállat vonva visszaindult a szederindás ösvényen.
Egy irdatlan nagy cserfánál mégis megállt és intett Gyurinak, hogy
jőjjön közelebb.</p>
<p>Gyuri szót fogadott.</p>
<p>«Tudja mit, barátom uram, ne okoskodjék sokat, vegye el a
Veronkát feleségül s vele együtt magáé lesz az esernyő.»</p>
<p>«Jőjjön! – mondá Gyuri és megfogta erősen a szent palástját. –
Kérje meg a számomra!»</p>
<p>Húzta, húzta Gyuri, de ebben a perczben, mintha valami erőszakos
kéz megragadta volna hátulról és rettentő erővel magával rántaná, –
fölébredett.</p>
<p>Kopogás hangzott az ajtón.</p>
<p>– Szabad – mormogta gépiesen, ködös fejjel.</p>
<p>A Mravucsánék szolgálója nyitott be ásítva, nagy kosztrosan.</p>
<p>– Bejöttem a czipőkért.</p>
<p>Gyuri kitörülte szeméből az álmot. Reggel volt. Az ablakon a
napsugár nevetett be.</p>
<p>Emlékezete gyorsan futott végig az illanó álom részletein. Még
szinte látni vélte a foszladozó ködben a részletek halvány
vonalait. Minden olyan eleven, friss volt még. Úgyszólván a haraszt
recsegett még a szent Péter talpa alatt s ünnepélyesen kongott a
jóságos hangja: «Vegye el barátom a Veronkát feleségül és akkor
magáé lesz az esernyő.» <span class="pagenum"><a name="Page_195"
id="Page_195">-195-</a></span></p>
<p>– Különös egy álomlátás – tünődött Gyuri – és mennyi logika van
benne. Biz ez magától is eszembe juthatott volna.</p>
<p>… Ej, mintha bizony nem magától jutott volna eszébe! Az éj csak
parancsolt: «Jőjj álom, építs neki összefüggő mesét abból az
anyagból, ami benne forr.»</p>
<p class="center">* * *</p>
<p>Mire Gyuri felöltözött, nem volt már nagyon korán. Az egész
Mravucsán-ház izgett-mozgott, mint a népes köpű. Egyik köcsögöt
vitt, másik szűrő szitát (a kifejt tejjel bajlódtak), a kapunál,
melyet az éjjeli szél kiszakított az ütközőjéből, ott pipázgatott a
Gyuri kocsisa és segített csodálkozni a többinek a szél erején:
észrevevén urát, megemelinté nyalka strucztollas kalapját.</p>
<p>– Befogjak?</p>
<p>– Nem tudom még. Hollá kis leány! Fölkeltek a kisasszonyék?</p>
<p>– Már reggeliznek is a kertben – felelte egy szarvastermetű
fehércseléd, ki egy tepsit vitt forralt tejjel. – Tessék erre
jönni!</p>
<p>– Akkor hát befoghatsz János.</p>
<p>Egy diófa alatt, nagy kerek kőasztal körül találta Gyuri
valamennyiöket. Már a reggeli végén voltak, csak még a madame
rágcsálta a piritós kenyereket.</p>
<p>Nagy nevetgéléssel fogadták. Veronka felkiáltott pajkosan:</p>
<p>– Itt jön a friss ember!</p>
<p>– De már a friss ember titulust nem hagyom, – ellenveté
Mravucsán – az engem illet. Mert én le se feküdtem, egész reggelig
kártyáztunk. A szegény <span class="pagenum"><a name="Page_196" id=
"Page_196">-196-</a></span> Klempa még most is ott alszik a két
könyökén, az asztalon, a leragasztott szakállával.</p>
<p>– Szép is olyanokat tenni! – pirongatta Mravucsánné.</p>
<p>– Jó reggelt! Jó reggelt! Mindnyájan kezet fogtak a Gyurival,
Veronka is felállt és csintalanul hajladozott.</p>
<p>– Jó reggelt friss ember! Jó reggelt. No mit néz reám olyan
nagyon?</p>
<p>– Nézem – mondá zavartan Gyuri, a leány szépségén felejtve a
szemeit – hogy… izé… mennyire megnőtt.</p>
<p>– Egy éj alatt?</p>
<p>– Tegnap még kis leány volt.</p>
<p>– A maga szeme káprázott.</p>
<p>– Káprázik az ma is.</p>
<p>– Mert még álmos. Hát ilyenkor kell felkelni?</p>
<p>A játszi, enyelgő hang, mint valami édes csiklandozás,
fölvillanyozta Gyurit s kezdett is bőbeszédű lenni, védte magát
tréfásan, széles jó kedélylyel.</p>
<p>– Elaludtam egy kicsit, sőt ha a szolgáló rám nem kopogtat, most
is alszom. Bárcsak ne nyitott volna be csak még öt perczig.</p>
<p>– Ugyan? – szólt Mravucsánné. – Olyan szépet álmodott? Mit
parancsol? Kávét, vagy hideg sültet?</p>
<p>– Kávét kérek.</p>
<p>– Hát nem mondja el, mit álmodott?</p>
<p>– Házasodtam álmomban. Illetőleg megakadt a dolog a
leánykérésnél.</p>
<p>– Hogyan? Kosarat kapott? – kérdé Veronka, előre tolva a
kiváncsi fejecskéjét, melyet ma még szebbé tett a fölépített gazdag
hajkorona, a hajkoronát pedig még szebbé tette egy beletüzött
pünkösdi szegfű. <span class="pagenum"><a name="Page_197" id=
"Page_197">-197-</a></span></p>
<p>– Kérdés, hogy mi lett volna. Éppen a döntő pillanatban költött
fel a szolgáló.</p>
<p>– Úgy? Már szinte azt hittem, nem tetszett a személye a
személyének – szólt Veronka, átcsapva a mesei stilusba. – Milyen
kár, hogy most már nem tudhatjuk.</p>
<p>– Biztosítom, megtudja.</p>
<p>– Miképen?</p>
<p>– Úgy, hogy megmondom.</p>
<p>– Ugyan ne beszéljen! Hiszen az álmok nem mennek át egyik
éjjelről a másikra folytatásokban, mint a regények az
ujságokban.</p>
<p>Gyuri megitta kávéját, rágyujtott és nagy füstfelhőből szólt ki
titokzatos arczczal, szemeit az ég felé fordítva tréfásan:</p>
<p>– Vannak olyan álmok, majd meglássa. De hát maga hogy
aludott?</p>
<p>No csak ezt kellett említeni: menten kapott rajta Mravucsánné,
szélesen előadva a macska históriáját, aki miatt nem mert a Veronka
este levetkőzni.</p>
<p>Gyuri elképzelte a bájos jelenetet, édelgett rajta a lelke,
Veronka irult-pirult, Mravucsán kaczagott, Mravucsánné pedig egy
pár oktató szót fűzött hozzá, amint illő idősebb, tapasztaltabb
asszonyoknak:</p>
<p>– Nem jó galambocskám a jóból se a nagyon sok. A szeméremből is
árt, ami túlontúl van az elégen. Hozzá kell szokni az ilyesmihez!
Hát mikor ura lesz, szivecském? Az bizony becsámpáskodik ám a
hálószobába és maga fűzi ki az asszonykája ruhaderekát. Azon
keresztül kell esni.</p>
<p>– Jaj, néni, néni! Miket beszél, néni!</p>
<p>Bedugta a füleit, felugrott és elszaladt a ribiszkebokrok felé.
Egy piczinyke galy beleakaszkodott a <span class="pagenum"><a name=
"Page_198" id="Page_198">-198-</a></span> szoknya fodrába s úgy
megrántotta, hogy kiszakadt a ránczaiból.</p>
<p>No lett ebből nagy eset! Hamar tűt, czérnát! Növelte még a
zavart, hogy a Wibra kocsija előállott. Két nyugtalan nyaku fekete
ló, rézkulcsos hámmal. Hej! Csak jó mesterség a prókátoroké! (Olyan
fiatal és már ilyen fogatot hazudott össze.)</p>
<p>Volt dolga Mravucsánnénak és mindenféle élő léleknek a háznál.
Hamar kösd be Anka egy szalvétába a sonkát, amit az útra főztem! Te
pedig szaladj Zsuzska a kalácsért! De hátha nincsen késök? Hozzatok
hamar egy szarvasnyelű kést! Ne készítsünk a saroglyába egy kis
aszalt gyümölcsöt? Jó lesz rágogatni, lelkem, útközben, kivált az
idegen asszonyságnak. Hát egy csipetnyi lekvárt ne tegyek egy
bögrikébe? De bizony teszek.</p>
<p>– Ugyan, ugyan, néni, – szabadkozott Veronka – hiszen ebédre
haza érünk!</p>
<p>– Hátha előadja magát valami? Soha sem lehet tudni.</p>
<p>Térült, fordult a jó Mravucsán néni, hol elszaladt, hol
előkerült, mint a karika – mialatt Mravucsán mindenféleképen
kapaczitálta őket, hogy maradjanak ebédre, vagy ha nem, legalább
még egy óráig. Utoljára már csak egy félórát könyörgött, biztatván
őket, hogy akkoráig okvetetlenül fölébred Klempa, amihez fogható
látványosságot maga a király sem pipált.</p>
<p>Nem ért semmit, megmaradtak csökönyösen az indulás mellett,
felültek a kis csézára; a hölgyek hátulra, Gyuri a kocsis-ülésre
befelé fordulva, úgy hogy a térdei már is odasúrlódtak a Veronka
lábacskáihoz… Nem tudom én, hogy lesz ez egész Glogováig.
<span class="pagenum"><a name="Page_199" id=
"Page_199">-199-</a></span></p>
<p>– Glogovára megyünk! – parancsolta Gyuri a kocsisnak.</p>
<p>János megpattintotta az ostort, a lovak megiramodtak, de alig
gurult ki a kocsi a kapu dobogóján, lelkendezve futott utánuk
Mravucsánné, tele tüdejéből kiabálva:</p>
<p>– Hó, hahó! Megálljanak!</p>
<p>A kocsi megállt, a hölgyek ijedten nézegettek körül, mi baj
lehet. De nem volt semmi baj. Mravucsánné egy pár ép almát fedezett
még fel valahol az éléskamrában; azokat a féltett kincseit hozta a
kötényében s megrakta vélök, minthogy a hölgyek ruháin nem volt
zseb, a Gyuri kabátját, kikötvén, hogy ezt a szép vöröset, igazi
serczikát, a Veronka egye meg.</p>
<p>Erre aztán csakugyan megindultak nagy kendő- és
kalaplobogtatások közt, míg csak egy kanyarodónál teljesen el nem
tünt a nyájas Mravucsán-porta összes népeivel, nagy diófájával,
füstölgő kéményével. Uj és uj képek bontakoztak ki a rohamosan
haladó Bábaszék utczai életéből. A bolt előtt Münczné állt bodros
hófehér főkötőjében s kedvesen bólingatott tiszteletreméltó ősz
fejével, melyet egyenes vonalban osztott két egyenlő részre a
csillogó pápaszem. A kovácsműhely előtt nagyban kalapácsoltak a
glogovai papék eltört kocsiján. A vízzel leöntött izzó vasak
sziszegtek, mint a kigyók. Távolabb a mesteremberek rakták el nem
adott árúikat háromszögletű nagy ládáikba. Lassankint rendre
elmaradoztak a tulipános kapuju házacskák gazdáik koszorúba irt
névbetűivel. Az utolsónál, melynek ablakai a leendő zsidó temetőre
néznek, a liczeumkerités mellől, drum, brum, két pisztolylövés
rezzenté meg a lovakat. <span class="pagenum"><a name="Page_200"
id="Page_200">-200-</a></span></p>
<p>A glogovai utasok odapillantottak: hát Mokry úr állott ott az ő
újdonat új kék ruhájában, melyet a beszterczei híres Kléner varrt,
egyik kezében a kalapját lengetve búcsúzásul, másikban a
tiszteletükre eldurrantott pisztolyt emelvén a magasba. A túlsó
oldalon a veszedelmes szélmalom ijesztő szárnya vetett sötét
árnyékot a mosolygó, piros virágos lóherésre. Szerencsére most
mozdulatlan, mint egy gombostűre tűzött óriás légy.</p>
<p>Egy csepp szél se volt. A búzák nem dajkálták kicsiny satnya
kalászaikat, hanem álltak veszteg a perzselő napsugarakkal elöntve,
mozdulatlanul, egyenesen, mint a gránátos katonák. Köröskörül a
mezőn mélységes csönd ült.</p>
<p>Csak a lovak patkói csattogtak a köveken és a Liskovina erdőség,
olyanformán rémlett, hogy amint egyre közelebb-közelebb húzódik
eléjük lomha, sehol nem végződő zöld testével, mintha csendesen
lélekzene. <span class="pagenum"><a name="Page_201" id=
"Page_201">-201-</a></span></p>
<div class="chapter">
<h2><span class="smaller">ÖTÖDIK RÉSZ.</span><br />
A HARMADIK ÖRDÖG.</h2>
</div>
<h3>A CZOBOR MÁRIA RÓZSÁJA, A FÖLDHASADÉK ÉS A VÉN KÖRTEFA.</h3>
<p>Madame Kriszbay a vidéket nézte, váltig kérdezősködve. Minden
érdekelte, amit látott: a kidőlt-bedőlt akol a Liskovina szélén,
bent az erdő sűrűjében szép fehérkérgű nyírfák közül kikandikáló
kápolna. Veronka megmagyarázta: ott ütöttek agyon egyszer egy
gazdag korcsmárost a zsiványok – szomorú özvegye kápolnát
építtetett arra a helyre.</p>
<p>– Meglehet, örömében – tette hozzá Gyuri.</p>
<p>– Maga gonosz ember! – feddte meg Veronka.</p>
<p>A Liskovina széles, hosszú erdőség, közbe szép völgyekkel,
hegyoldalakkal, smaragdzöld tisztásokkal, szinte olyan, mint egy
angol park, csak a fákban kevés a változatosság, a szlávok kedvencz
fája, a nyír van óriási többségben, épen olyan melankólikus szőke a
fák között, mint azok a lenhajú Ancsurkák és Bohuskák a leányok
között. A Liskovina buja növényzete ellenben változatos, a hatalmas
páfrányok szinte a fák derekáig nőnek, a borjúpázsit már
elvirágzott s elszáradottan beillatozza az egész <span class=
"pagenum"><a name="Page_202" id="Page_202">-202-</a></span> erdőt.
A növények társadalmában is van hát olyan gézengúz perszóna, hogy
csak holta után élvezhető. Ah, mennyi változatosság ez élettelen
élők között! A kardalakú gladiolusnak viszont a föld alatt van a
becses része, a hagymája; aki megeszi, éjszakára megálmodja tőle a
jövendőbelijét. Sokkal közlékenyebb az egyszerű marmancs, mert az
teketória nélkül is megmondja az embernek, szereti-e, akire gondol:
nagyon-e, egy kicsit-e, vagy sehogy sem – csak a hófehér
virágfogait kell kitépdelni sorra és vall a megmaradt utolsó.</p>
<p>Nem a kert utálatos neveltjei ezek, az anyaföldre ráerőszakolt
idegen kölykök (némelyiket be sem fogadja, külön cserépben kell
tartani), hanem a lelkéből lelkedzett saját magzatai, jószántából
termi, megneveli, ahogy a téli pihenésében előre kigondolta, a
többi idevaló teremtmények igényei szerint.</p>
<p>A vadszegfű kelyhe csapodár darázsok vendégfogadója, a
turbánliliom madarak ivópohara, a nagy bugáju hámfű pillangók
hintája. Mert nyájas erdő a Liskovina, bogárnak ágyat ad a karantyu
harangjában, madárfészket kereső gyerekeket kinál szamóczával;
szolgál kinek-kinek, amint megérdemli, éneklő madárnak bogyót
termeszt, fiatal vászonnépeknek bokrétát, öregasszonyoknak
gyógyfüveket, a gonosz farkasnak sisakvirágot, ami gyilkos növény,
híjják is népnyelven «farkasölő sisaknak».</p>
<p>Hogy ölt-e már farkast, az nagy kérdés. Mert a farkasnak is van
ám magához való esze és bizonyosan tudja a botanikát is, közölvén
nemzedékről-nemzedékre a farkasfiakkal: «Hozzá ne nyuljatok
gyerekek az Aconitum Lycoctonumhoz, egyetek inkább húst!»
<span class="pagenum"><a name="Page_203" id=
"Page_203">-203-</a></span></p>
<p>A Liskovinán keresztül legalább kellemes út esett az árnyékban.
Madame Kriszbay ugyan örökké remegett, ha szaladó mókus megzörrenté
a bozótot, váltig a zsiványokat várta, kik a gazdag korcsmárost
megölték.</p>
<p>– De hisz az nyolczvan év előtt volt, madame, azok elhaltak.</p>
<p>– Hát a fiaik?</p>
<p>Nyugodt csak akkor lett, midőn elhagyták a Liskovinát s a
nyitott oporczi határ jött sovány zab- és pohánkaföldjeivel.
Szomorú hely az ilyen, ahol <i>karóra ülnek a
petrenczék</i>.<a name="FNanchor_6" id="FNanchor_6"></a><a href=
"#Footnote_6" class="fnanchor">6)</a></p>
<p>Egyébiránt nem soká lehetett nyugodt, mert az oporczi határból
megint egy erdő kezdődött, a híres «Zelena Hruska», mely
körtealakban húzódik Makova felé. Hátha itt bukkannak fel a nagy
cserfák között a zsiványok!</p>
<p>S amitől oly nagyon félt a madame, éppen olyan nagyon óhajtotta
Gyuri. Amint szemben ült a leánynyal, mindinkább megérlelődött
benne az elhatározás, hogy feleségül veszi – az esernyő végett. A
leány igen csinos, de ha nem volna is, az esernyő megéri az
áldozatot. Szent Péter tanácsolta, tehát megteszi, okvetetlenül
megkéri. Az ostoba babona, melyet ezelőtt annyira szeretett
gúnyolni, őt is behálózta és helyet szorított magának az egészséges
gondolatok között. Érezte, hogy egy láthatatlan erő ösztökéli erre
a lépésre.</p>
<p>Mi az az erő? Hát bizonyosan Szent Péter, aki álmában
ráparancsolt.</p>
<p>De hát hogy kell a dologhoz kezdeni? Ezen töprengett egész úton.
Milyen jó volna egy kis <span class="pagenum"><a name="Page_204"
id="Page_204">-204-</a></span> romantika (mint a regényekben van),
ha teszem azt, zsiványok támadnák meg őket az erdőn s ő
lelövöldözné a revolverével valamennyit, úgy venné vissza tőlük a
Veronkát, aki aztán így szólna elérzékenyülve: «Megmentetted az
életemet, tied vagyok koporsóm bezártáig.»</p>
<p>De így minden előzmény nélkül nem mert közeledni hozzá, torkán
akadtak a szavak, melyeket elméjében olyan szépen kifőzött.
Kételyek fogták el: hátha nem rokonszenvezik vele? Hátha már van
otthon valakije? Lehetetlen, hogy ne legyen. Hiszen csak látta már
valaki s ha látta… akkor bizonyosan bele is szeretett. Valami külső
eseménynek kellene történnie, ami elősegítené a dolgát.</p>
<p>De a zsiványok nem jöttek, talán nincsenek is. Szegény vidék ez
nagyon, nincs itt kitől lopni, rabolni, nem terem itt zsivány
sem.</p>
<p>Túl a Zelena Hruskán kibukkant karcsú tornyával Szlatina, ódon
kastélyával a hegytetőn, mely egy Czobornak volt egykor tulajdona,
most a Koburg herczegeké. A korcsma előtt etetni kellett; Veronka
azt ajánlotta, hogy nézzék meg addig a kastélyt, melyet egy vén
kapus őriz és mutogat az utasoknak. A korcsmáros azt állította,
hogy néhány szoba még egészen úgy áll, ahogy a Czoborok hagyták, az
udvaron egy pár szakállas ágyú is tátong, a szobákban nagyszerű
fegyvereket, különösen érdekes családi képeket láthatni, köztük egy
kis leánykáét, Czobor Katalinét, aki hétéves korában eltünt
otthonról.</p>
<p>Veronka a leányka iránt érdeklődött.</p>
<p>– És mi lett vele? – kérdé a korcsmárostól.</p>
<p>– Biz’ a szegény kisasszonyka még mai napig se került elő –
sóhajtott a korcsmáros. <span class="pagenum"><a name="Page_205"
id="Page_205">-205-</a></span></p>
<p>– Hát mikor történt az eltünése?</p>
<p>– Úgy vagy háromszáz év előtt – felelte alattomos mosolygással,
s aztán felkisérte vendégeit a domboldal meredek ösvényén,
orgonabokrok között, az elhagyott ősi fészekbe.</p>
<p>Az elmulás borongós hangulatával jöttek ki onnan. Madame
Kriszbay az orrát fintorgatta: «milyen dohszag!» Veronka pedig
lelkesült az emlékeken s egy gyönyörű kinyilt rózsát pillantott meg
a félig rommá vált bástyafal alatt.</p>
<p>– Jaj de felséges virág!</p>
<p>A vén kapus arról is mondott legendát.</p>
<p>E rózsa helyén lehelte ki lelkét a szép Czobor Mária, aki
leugrott a bástyáról, mert egy pásztorlegényt szeretett s az apja
egy császári brigadéroshoz akarta kényszeríteni feleségül. A
pásztorlegény egy rózsafát ültetett el azon a helyen s most az
minden évben egyetlen bimbót fakaszt.</p>
<p>Gyuri visszamaradt s félreintette a kapust.</p>
<p>– Szakítsa le nekem a rózsát.</p>
<p>– Ah uram, mit gondol? Fölháborodnék a holt leány szelleme.</p>
<p>Kivette tárczáját és két ezüst forintost csúsztatott a markába,
mire az szó nélkül kihúzta kését s óvatosan levágta a rózsát.</p>
<p>– Hát már most nem háborodik fel a szellem? – kérdé nevetve.</p>
<p>– Nem, mert az összeg feléért misét mondatok a plébánossal.</p>
<p>Mint valami kincscsel futott Gyuri a rózsával a hölgyek után,
valóságos diadalérzettel nyujtotta át Veronkának.</p>
<p>– Itt a Czobor Mária rózsája! Cserébe a szegfűért, kisasszony.
<span class="pagenum"><a name="Page_206" id=
"Page_206">-206-</a></span></p>
<p>Veronka hátratette a kezeit és hüvösen mondta:</p>
<p>– Volt lelke leszakítani?</p>
<p>– Volt a maga kedvéért. Hát nem cserél?</p>
<p>– Nem. A világért se tüzném fel, azt hinném, hogy a holt
leánytól loptam.</p>
<p>– Igazán nem fogadja el tőlem?</p>
<p>– Nem.</p>
<p>Elkeseredett erre Gyuri és elhajította a rózsát nagy mérgesen,
az lefelé gurult a meredek domboldalon, füvek, bozótok, vadvirág
testvérei között csúszott alá az út porába.</p>
<p>Veronka szánakozva nézett a virág után, amíg csak láthatta.</p>
<p>– Hát illik ez, amit tett? – korholta azután. – Vétett magának
az a szegény rózsa valamit?</p>
<p>– Vétett – felelte a ügyvéd indulatosan.</p>
<p>– Ugyan mit? Megszúrta?</p>
<p>– Agyonszúrt. Valami olyat adott tudtomra, ami kellemetlen.</p>
<p>– Ugyan mit?</p>
<p>– Megsúgta a mai álmom folytatását.</p>
<p>– Oh a kis fecsegő!</p>
<p>Kedves pajkosság csengett a hangjában s nagy szemei nevetve
tapadtak Gyurira.</p>
<p>– Kosarat kaptam volna.</p>
<p>Veronka hátravetette a fejét, a szemeit az ég felé fordította,
mely azurkék színben tündökölt, mialatt egész arczát meg tudta
valahogy hosszabbítani sopánkodóra.</p>
<p>– Oh szegény Wibra úr, milyen szerencsétlen! (s hamiskásan
mosolygott hozzá). Kosarat kapott volna álmában.</p>
<p>– Jó, jó, csak gúnyoljon is! – szólt az ügyvéd kiérezhető
keserűséggel. <span class="pagenum"><a name="Page_207" id=
"Page_207">-207-</a></span></p>
<p>– És biztos ön abban, hogy csakugyan kosarat kapott volna?</p>
<p>– Igen, most már biztos vagyok – felelte szomoruan, – hiszen
gyaníthatja, kit kértem meg.</p>
<p>– Én? – szólt elhalványodva és a nevetése egyszerre elhalt. –
Hogy én? – rebegte, de nem szólt többet, hanem csak ment, ment
csendesen lefelé, hallgatagon, lesütött fejjel a keskeny gyalogúton
a madame után.</p>
<p>Szoknyáit fölemelte kissé, giz-gaz, tövis, bozót hogy meg ne
tépje, szabadon látszottak formás lábacskái, egyikkel lép, másikkal
lép, szépen, rithmikusan csikorognak a piczi topánok: füvek, mezei
virágok meghajlanak, meggyürődnek alattuk, de össze nem törnek;
kiegyenesedvén még tán frissebbek is, kevélyebbek is lettek a lába
nyomában.</p>
<p>Egy gyík jött keresztbe, szép ruháju, ezüstös pánczélba volt
öltözve. A kecskerágó bokorból jött és a fekete bogyós borzagok
liliputi erdejébe akart átsuhanni. De mi sors érte a kis pánczélos
lovagot? Éppen arra ment egy haragos óriás (a beszterczebányai
híres ügyvéd) dulva-fulva, «hadd pusztuljon minden állat», a
czipősarka élével egyet dobbantott és elszelte a kis gyík derekát a
fejétől.</p>
<p>Veronka hátrafordult, meglátta és szinte kedve lett volna
megsiratni a szegény gyíkot, de semmit sem mert mondani, immár ő is
félni kezdett a rettenetes Góliáthtól és csak magában morogta, az
igaz, hogy félig hallhatóan: «Hóhér!»</p>
<p>Mikor azonban leért a dombról és elvitte őt útja a kis rózsa
mellett, mely ott hevert, megtépve a kövektől, piszkosan a portól,
amelyben meghömpölygött, míg lezuhant, isten tudja, mit gondolt
magában, hirtelen lehajolt és fölemelte, rálehelt, megfujta
<span class="pagenum"><a name="Page_208" id=
"Page_208">-208-</a></span> azzal a szép piczi szájával, aztán
odatűzte a mellfodra közé. Olyan volt rajta, mintha ott nőtt
volna.</p>
<p>Egy szót se szólt, rá se nézett a rettenetes Góliáthra, hanem
elfordította tőle a fejét, hogy ne lásson arczába, és a Góliáth
most azzal is megelégedett, hogy csak a rózsát lássa, melegséget
érzett a szíve környékén és valami olyan jóságot, hogy nem adta
volna száz forintért, ha a gyíkvitéz testét vissza tudja ragasztani
újra a fejéhez, de azt többé nem lehetett.</p>
<p>Lent a korcsma előtt már azóta megetetett János, a kocsi készen
várta az utasokat, akik be is helyezkedtek, de valami sajátszerű
zavar, nyomasztó hangulat nyüge alatt. Hallgatagon ültek szemben,
ha egyik a vidék balrészét nézte, a másik szeme a jobboldali hegyek
aczélszürke ormán volt elmenekülve, ha véletlenül mégis találkozott
a tekintetük, hirtelen elkapták egymásról. Amennyiben szóltak, mind
a ketten Kriszbaynéhoz intézték a mondandókat, aki lassankint
szimatolni kezdte, hogy történt köztük valami. De mi? Ejh, hát mi
is történt? Hát semmi, csekélység, egy pár gyerekes szó, amit az ő
fiatalos eszük kitágított, megszélesített, mint egyszer az ördög
Debreczenben a Hatvani profresszor uram szűk czelláját – hogy végre
belefért az egész város. Hát ebbe az egy pár szóba is belefért
minden, minden…</p>
<p>És még több is történt azután, sokkal több. Miért, miért nem,
gondolom valami gombostűje esett le, egyszer csak lehajolt Veronka
a fejecskéjével, mintha meg akarná keresni a kasban s ime csak
kipottyant hajából a megkívánt szegfű és odaesett magától a Gyuri
ölébe. <span class="pagenum"><a name="Page_209" id=
"Page_209">-209-</a></span></p>
<p>Gyuri fölemelte, hogy visszaadja – Veronka a kezével intett,
hogy csak hagyja.</p>
<p>– Legyen a magáé, ha már oda esett, ha már nem akart a hajamban
megmaradni.</p>
<p>Igazán nem akart-e? Ezen töprengett Gyuri, amint szagolgatta.
Milyen csodálatos, édes illata van! Mitől lehet? A hajtól. S milyen
illata lehet magának a hajnak a szegfű nélkül!</p>
<p>A bricska pedig csak gurult, egyre gurult ezalatt, hol le, hol
fel a Brána hegy alatt. Hej a Brána, a híres Brána, elzárja a
világot, mint a kapu az udvart, azért is hijják Bránának (kapunak).
A Brána már nem akárki. Ő már mágnásféle a hegyek között – szép
időben is kalapot visel, – felhő ül a feje búbján. De meg izzadós
is az öreg: csergedező vízerek és sziklák üregéből kibugyogó
források folynak le barázdás sárga hátán a Kvetyina rétre, melyen
tüzesen törtet keresztül füzeskerítésű kavicsos fundusán egy nagy
szöszke patak.</p>
<p>– Ez már a Bjela Voda – magyarázza Veronka Kriszbaynénak. – A
glogovai víz. Nem vagyunk már messze!</p>
<p>Csak még egy erdőn kell keresztül menni, aztán mingyárt ott lesz
kis fehér házikóival Glogova, a völgy mélyében. Hanem aztán ez a
legkutyább út, görbe, mint az ördög lelke, tele hasadékkal,
sziklával és néhol olyan keskeny, hogy alig fér a kocsi, a fergetyű
a sziklát horzsolja.</p>
<p>Hátrafordult János nagy fejvakarással:</p>
<p>– Lőcs a király ebben a tartományban!</p>
<p>A lőcs. De a csézán nincs lőcs – tehát a csézával veszedelemben
forognak. Mindezt ilyen kerülő úton jelenti a gazdájának.</p>
<p>– Vigyázz, János, hogy fel ne dőljünk! <span class=
"pagenum"><a name="Page_210" id="Page_210">-210-</a></span></p>
<p>Minduntalan leszáll kereket kötni vagy oldani, a lovak csak
lépést mennek, néhol olyan mélyen bevágott úton, hogy csak az ég
látszik.</p>
<p>– Madárnak való pátria ez – mormogja János.</p>
<p>– Nem tetszik a vidék?</p>
<p>– Nagyon himlőhelyes a pofája, – véli János – nem házasodni való
hely!</p>
<p>Gyuri összerezzent. Ez már észrevett volna valamit?</p>
<p>– Miért, János?</p>
<p>– Mert az előbbeni gazdám, a báró (János egy sárosmegyei bárónál
szolgált előbb) azt szokta mondogatni fiainak, pedig okos úr volt:
«Ne menjetek soha házasodni olyan helyre, ahol szúnyog nincs, jó
levegő van és savanyú víz terem.»</p>
<p>De már erre Veronka is nevetni kezdett, nemcsak Gyuri.</p>
<p>– Igazi sárosi észjárás. De látod, megharagítottad a
kisasszonyt.</p>
<p>– Eszerint én örökös pártában maradjak? – panaszkodott Veronka
tréfásan.</p>
<p>Kézzel-lábbal ellenkezett János.</p>
<p>– Jaj, szentem, dehogy marad, dehogy, hiszen ha…</p>
<p>Valami nagyon szépet akart mondani, csak az illendő szót
kereste, de az isten úgy akarta, hogy egy nagy káromkodásban törjön
ki, mert abban a perczben belevágódtak a zökkenőnél valami kiálló
sziklacsúcsba s nagyot roppanva, reccsenve, lehasalt a kocsi
előrésze.</p>
<p>– Tyűh, az ebugattát! Eltört a tengelyünk, tekintetes uram.</p>
<p>A nők megijedtek, Gyuri leugrott, megvizsgálta <span class=
"pagenum"><a name="Page_211" id="Page_211">-211-</a></span> a
tengelyt. Hát biz az eltört alaposan, éppen a rúd balsó szárnya
irányában.</p>
<p>– Mit csináljunk már most? – sopánkodott János. – Mondtam, hogy
madárnak való ország, aki nem jár se gyalog, se szekéren.</p>
<p>– Semmi az – felelte Gyuri, akit most semmi se hozhatott volna
ki a jó hangulatából, se egy tengely, se száz tengely. – Add ide a
fejszét! Te csak tartsd addig a lovakat, majd mingyárt vágok én egy
nyujtót a tengely alá.</p>
<p>Kurtanyelű balta volt a kocsiülés alatt, átvette, megnyugtatván
a hölgyeket, hogy segít ő mingyárt – csigavér az ilyen bajnak –
átugrott a garádon, vigiggázolt a sűrű iszalaggal összegubánczozott
bozótokon a fákig. Fák is csak úgy voltak, mint agg ember
koponyáján a hajszálak. Egy satnya nyír, nagy darabon mogyoró- és
vad csipkebokrok, aztán semmi, aztán elvétve egy-egy vén fa, mintha
valami elszaladt erdő itt felejtette volna. Nem is a föld teste már
ez a vörös-barna agyag, kiégett abból a termő erő. (Csak gombát hoz
és árvalányhajat.) A föld testén avar, ez a glogovai hegy.</p>
<p>Nehéz volt kikeresni alkalmas támasztófát. Ez túlságosan vastag,
amaz túlságosan vékony – ment hát beljebb, beljebb. Itt egy
hasadékot kellett megkerülnie, majd egy, a víz által kimosott
árkot. Olyan messzire ért, hogy a kocsi eltűnt előle, csak a
Veronka ernyője piroslott távolról, mint egy királygomba.</p>
<p>Végre egy nyirfára vetett szemet, mely egy szakadék szélén nőtt
magányosan. Husángnak már nagy, fának még kicsi. Valóságos bakfis
volt a fák között, szép növésű, sokat igérő. Mindegy, halál fia
vagy, kis bakfis! Belevágta a baltáját. <span class=
"pagenum"><a name="Page_212" id="Page_212">-212-</a></span></p>
<p>De alig csattant egyet-kettőt a balta, midőn felhangzott ez a
szó: Reta! Reta! (Segítség! Segítség!)</p>
<p>Gyuri összerezzent, megfordult. Ki kiáltott? A hang közelről
látszott jönni, de se közel, se távol nem volt senki, pedig nagy
darabot lehetett belátni. Újra hallatszott a segélykiáltás
rekedten, tompán, mintha a föld alól jönne. Most már világos volt,
hogy a mély hasadékból kiált valaki.</p>
<p>Gyuri szaladni kezdett a hasadék mentén.</p>
<p>– Itt vagyok! – kiáltozá. – Ki vagy? Mi baj van?</p>
<p>– Itt vagyok, – szólott fel a mély hasadékból az előbbi hang –
segíts rajtam, ha keresztény lélek vagy.</p>
<p>Gyuri lenézett a hasadékba s egy kabátos alakot látott az alján
guggolni, de csak keveset láthatott az emberből, mert a laza
talajnak egész a szélére lépni veszélyes lett volna.</p>
<p>– Ez nevezetes! Hogy jutott oda?</p>
<p>– Beestem tegnap este – nyöszörgött a kabátos ember.</p>
<p>– Hogyan, már tegnap este? És nem tud kijönni?</p>
<p>– Lehetetlen, mert nincs mibe fogózni, ha megkapaszkodom
valamely cserjében, kiszakad a földből tövestül s minduntalan
visszaesem.</p>
<p>– Terringette! Ön kutya állapotban van! És senki sem ment azóta
erre?</p>
<p>– Nem jár erre senki. Már el voltam készülve a legborzasztóbbra,
midőn felhangzottak a fejszecsapások a közelben. Oh, hála neked én
Istenem! Segítsen rajtam jó ember, aki ott fent van, akárki legyen
is, meg fogom jutalmazni.</p>
<p>– Nagyon szívesen. Oh, hogyne. Csak a módokon <span class=
"pagenum"><a name="Page_213" id="Page_213">-213-</a></span>
gondolkozom. Ha talán leeresztenék egy hosszú fát, fel tudna-e
rajta mászni?</p>
<p>– Nagyon el vagyok gyengülve az álmatlanság és éhség miatt –
felelte a mélyből a sok kiabálástól érczevesztett elgyötört
hangon.</p>
<p>– Ah, szegény ember! Várjon csak!</p>
<p>Eszébe jutottak az almák, amiket reggel Mravucsánné rakott a
zsebébe.</p>
<p>– Halló! Vigyázzon! Egy pár almát dobok le addig is, míg valamit
kifőzök.</p>
<p>Sorba kiszedegette az almákat és behajigálta a hasadékba.
Egyszerre megijedt. Jaj, közte van a Veronkáé is. Hátha
megharagszik.</p>
<p>– Megtalálta?</p>
<p>– Meg. Köszönöm.</p>
<p>– Ne egye meg, kérem, azt a pirosat, mert nem az enyém.</p>
<p>– Nem fogom megenni.</p>
<p>– Ön, úgy látszik, a műveltebb osztályból való.</p>
<p>– A glogovai plébános vagyok.</p>
<p>Gyuri meglepetve tántorodott hátra. Szent Isten: a glogovai
plébános! Nem hallhatott volna semmi csodálatosabbat a világon.</p>
<p>– Majd mingyárt segítek, tisztelendő úr, csak egy kicsit
várjon.</p>
<p>Nosza, szaladt vissza a kocsihoz, mely veszteg állt lent a
völgyben, a jobbról-balról emelkedő terméketlen, árkos hegyoldalak
között. Úgy nézett ki onnan a vidék, mint egy kettéhasított
mákfejnek a belső része. Egész a kocsihoz nem kellett mennie, amint
meghallhatták a hangját, rákiáltott Jánosra:</p>
<p>– Szedd le gyorsan a hámot a lovakról és hozd utánam, a lovakat
pedig kösd valami fához!</p>
<p>János szót fogadott, de nagy dörmögéssel, fejcsóválással.
<span class="pagenum"><a name="Page_214" id=
"Page_214">-214-</a></span> Sehogyse tudta eltalálni, mi
történhetett, mire kell a hám? Hallott ugyan valamikor olyanforma
mesét a fonóban, hogy a Fatépő Gábor két medvét fogott egyszer a
szekere elé az erdőn. Csak tán nem ilyesmire kell a hám?</p>
<p>Mindegy. Kell, amire kell. Vitte vállán az úr után a hasadékhoz.
Ott aztán a két hámot összekötötték egybe, a kisafa-szíjaknál fogva
s leeresztették a mélységbe.</p>
<p>– Fogózkodjék bele, plébános úr! Mi meg ketten, János, húzzuk
fölfelé!</p>
<p>Úgy tett a pap, ahogy Gyuri mondta: megfogózkodván végső ereje
megfeszítésével az így meghosszabbított hámba és bár most is omlott
lába alatt a hasadék meredek fala, mégis szerencsésen
kikapaszkodott a föld felületére.</p>
<p>De hogy nézett ki! Csupa por, csupa piszok, arczán a keservesen
átélt éj dúlása, amihez hozzájárult a kimerültség és éhség. Nem
volt azon szegényen emberi ábrázat. Mi (t. i. én és olvasóim), kik
fiatalon láttuk utoljára, hiába keresnők szép, hamvas puha arczát,
borostás képű férfi volt már, gesztenyeszín haja fehér szálakkal
fölverve; – hosszabb keresgélés kellett, míg egy-egy ismerős vonást
ragadott ki a szem. Csak egy volt a régi, a jóság és szelídség,
mely e sovány, komoly, igazi papi arczot mintegy beragyogta.</p>
<p>Meg volt lepetve, mikor egy finoman öltözött fiatal urat látott
maga előtt. Valóságos csoda itt a glogovai erdő szélén!</p>
<p>– Ah, hogyan háláljam meg jóságát? – kiáltá ama bizonyos
páthoszszal, melyen rajta van a prédikáló-szék szaga.</p>
<p>Egy pár lépést tett a vízér felé, hogy abban <span class=
"pagenum"><a name="Page_215" id="Page_215">-215-</a></span>
megmosakodjék, de lába megcsuklott s éles fájdalmat érzett
derekában.</p>
<p>– Úgy tetszik, megütöttem magam esés közben, nem igen tudok
menni.</p>
<p>– Támaszkodjék rám, kedves tisztelendő úr! – biztatta Gyuri. –
Szerencsére a kocsim nem messze van. Te pedig, János, vágd ki addig
nyujtónak ezt a kis fát, míg mi lassan megyünk.</p>
<p>Már az igaz, hogy lassan mentek; a pap a ballábát nem bírta jól
emelni, minduntalan megbotlott a földből kimosott fagyökerekben,
melyek keresztül-kasul fonódtak mindenfelé, mint a szultán
névaláírása; – úgy látszik, alul a föld alatt még érintetlen az
erdő. – Itt fent azonban az egykori nagy fák helyén törpék
uralkodnak: a hályogmogyoró meg a kányafa, két nyomorult cserje,
két kis útonálló. Az egyiknek legalább szép fehérvereses virágja
van, lóbázza is kevélyen a lecsüngő fürtöket, de a másik egészen
csak arra való, hogy az embernek alkalmatlan legyen járás
közben.</p>
<p>A kocsi messze állt, ráértek odáig beszélgetni, néha meg is
kellett pihennie a papnak, volt elég szék, elég fatönk az úton.</p>
<p>– Csak egyet mondjon meg tisztelendő úr, hogyan került ide
éjjel, egyedül?</p>
<p>Elbeszélte, hogy a húgát várta tegnap, ki a nevelőnőért ment a
távolfekvő vasúti állomáshoz. Miután nem jöttek meg időre,
nyugtalanság, türelmetlenség fogta el estefelé s mint akárhányszor
tette, kisétált az erdei ösvényen eleibök. Ment, ment, mindig
tovább, fokozottabb aggodalommal kémlelve a dombokról az utat s
figyelve, amint beesteledett, nem hall-e távoli kocsizörejt?
Egyszerre eszébe jutott, hogy hátha a Pribalszky-malomnál letértek
<span class="pagenum"><a name="Page_216" id=
"Page_216">-216-</a></span> a hosszabbik, de szebbik útra, mely
Uhlyavnán keresztül visz Glogovára? Veronka (úgy hívják, kérem, a
húgomat) rajong az árnyas erdei utakért. Igen, így lesz, bizonyosan
így lesz. Azóta már régen otthon vannak, míg ő itt aggodalmaskodik.
Legjobb tehát menten visszatérni s szerencsétlenségére, hogy minél
hamarább otthon lehessen, egy kurtább gyalogútra tért. A sietség
ördöge bajba vitte, a sötétben valahogy félrelépett és belezuhant a
hasadékba.</p>
<p>– Szegény kis húgocskám – sóhajtott fel – mennyit szenvedhet
most miattam.</p>
<p>Gyuri mindenáron kedélyesre szerette volna fordítani a pap bús
hangulatát.</p>
<p>– Ej, majd megvígasztalódik a kisasszony, jót állok érte s a
tisztelendő úr is kiheveri, ha egyet alszik rá. Két-három nap mulva
úgy fog föltűnni, higyje meg, mint egy mulatságos kaland.</p>
<p>– Mely azonban könnyen végződhetett volna a legborzasztóbb
halállal, ha önt nem küldi a gondviselés.</p>
<p>– Bizonyára köze volt hozzá a gondviselésnek. Eltört a tengelyem
az úton, anélkül nem jöttem volna e helyre.</p>
<p>A pap elérzékenyülve emelte tekintetét az égre.</p>
<p>– Ha száz évig élek, sem felejtem el gyöngéd szívességét, nevét
imáimba foglalva. De, óh én háládatlan, hiszen még nem is kérdeztem
a nevét.</p>
<p>– Wibra György.</p>
<p>– A beszterczei híres ügyvéd? Istenem, ilyen fiatal! Örülök,
uram, mert egy derék emberrel szoríthatok kezet, kit egész
Besztercze magasztal, de százszor jobban örülnék most, ha egy
szegény vándor diák állna előttem az előkelő úr helyett, mint
megmentőm, akit megjutalmazhatnék illő módon. <span class=
"pagenum"><a name="Page_217" id="Page_217">-217-</a></span> De hogy
rójjam le hálámat önnel szemben? Tudom, el nem fogadna tőlem
semmit…</p>
<p>Gyuri ajkai körül ravasz mosoly hasadozott.</p>
<p>– Kérdés! Tudja-e, hogy az ügyvédek nagyon kapzsik?</p>
<p>– Ah, szóljon, szóljon! (Bizonytalanul, gyanakodva nézett a
szeme közé.) Igazán? Nem tréfál velem?</p>
<p>Az ügyvéd nem felelt mingyárt. Némán tettek egy pár lépést föl a
dombra egy villámhasított vad körtefa felé, melynek irányában
állott a kocsi.</p>
<p>– Hát igen, – mondá aztán elfogódott, majdnem remegő hangon, –
valamit szivesen elfogadnék.</p>
<p>– Csak, kérem, beszéljen tartózkodás nélkül!</p>
<p>– Eszembe jutott, hogy valamije van a kocsimon.</p>
<p>– Az ön kocsiján?</p>
<p>– Amiről ön nem tud és amivel engem boldoggá tenne.</p>
<p>A pap mohón odanyujtotta mind a két kezét.</p>
<p>– Bármi legyen is a világon, ím, az öné.</p>
<p>Egy fél percz se kellett, ott voltak fent a körtefánál.</p>
<p>– Amott áll ni, a kocsim!</p>
<p>A pap odanézett, egy piros napernyő szúrta meg a szemét
legelőbb, alatta egy kis fekete szalmakalap, fehér
margaréta-virágokkal és még lejebb egy tündöklő arcz. Minden olyan
ismerős volt előtte, az ernyő, a kalap, a margaréta-virágok és az
arcz.</p>
<p>Összerázkódott, mintha álmot látna, azután felkiáltott, az
ügyvéd karját megragadva:</p>
<p>– Istenem, az én Veronkám!</p>
<p>Az ügyvéd szelíden mosolygott, meghajtotta fejét a lelkész előtt
s kezeit esengve tette össze. <span class="pagenum"><a name=
"Page_218" id="Page_218">-218-</a></span></p>
<p>– Illetőleg az ön Veronikája, – javította ki magát a pap jóságos
hangon, – ha ő is úgy akarja.</p>
<p>Ekkorra már Veronka is felösmerte bátyját, leugrott a kocsiról s
gyorsan fölfutott hozzá, vidám kiáltással:</p>
<p>– Itt vagyok. Nincsen semmi bajom. Jaj, mennyit aggódhattál. De
a kocsink az eltört. Jaj, ha láttad volna a lovainkat. De még mi
minden nem történt. Madame Kriszbayt is elhoztam.</p>
<p>A pap megölelte. Örült, hogy az ő bajáról nem tud semmit.
(Milyen derék ember ez a Wibra, hogy nem ijesztette meg a
gyermeket.)</p>
<p>– Jó, jó, kis szivecském, majd mindent elbeszélsz
egymásután.</p>
<p>De Veronka egyszerre akart mindent elmondani, a kocsi
összezúzódását Bábaszéken, a Mravucsánék vacsoráját (igaz, a
Mravucsán bácsi tiszteltet), a mai út részleteit, a smaragd-függő
elvesztését és megtalálását…</p>
<p>A plébános, ki lassan-lassan érteni kezdte az összefüggést,
enyelegve szakítá félbe.</p>
<p>– Hát a becsületes megtalálónak adtál-e valamit?</p>
<p>Megütődött a váratlan kérdés fölött; elhallgatott, mintha egy
pergő rokka kerekébe bele tesz valaki egy dorongot.</p>
<p>– Nem, nem. Hogy gondolod ezt? – felelte gyanutlanul, zavartan.
– Hiszen nem illik, de ő nem is akart semmit.</p>
<p>– Csodálom, mert tőlem már bekövetelte.</p>
<p>– Lehetetlen – hüledezett Veronka, félszemmel Gyurit fürkészve.
(Valami különös, megnevezhetetlen gyanú kezdett a szívében
támadni.) – És mit kér? – tette hozzá elfátyolozott hangon.
<span class="pagenum"><a name="Page_219" id=
"Page_219">-219-</a></span></p>
<p>– Biz az sokat kér.</p>
<p>– Sokat? – dadogta elhalványodva.</p>
<p>– Kéri vissza a fülbevalót, amit talált, de gazdájával együtt, –
mondá ünnepélyesen. – És én már oda is adtam neki!</p>
<p>Veronka lehajtotta fejét, mintha a nyakánál letört volna, arcza
kigyulladt, mint a fáklya, keble lázasan emelkedett, orrczimpái
mozogtak… Jaj, mingyárt eltörik a mécses!</p>
<p>– Hát semmit se felelsz? Jól tettem-e, hogy odaadtalak? Mi?
Felelj hát, Veronka!</p>
<p>Gyuri is hozzálépett, csendes, bátortalan hangon kérte:</p>
<p>– Veronka kisasszony, esedezem, csak egy szót!</p>
<p>Félénken hátrált a korhadó körtefa alá, melynek egyik vihartört
gallya lecsüngött szinte a földig és némileg eltakarta.</p>
<p>– Jaj, úgy szégyenlem magamat, – rebegte elhalón, – de úgy
szégyenlem…</p>
<p>Nem szólt egy szót se többet, egyetlen szót se, – csak zokogásra
fakadt hirtelen. Egy szélroham jött most a Brána felől, megrázta
derekasan a vén fát, mely aztán engedelmesen ráhintette fejére,
ruhájára a halványpiros virágait, talán a legutolsókat, amiket vén
napjaira még hozhatott. <span class="pagenum"><a name="Page_220"
id="Page_220">-220-</a></span></p>
<div class="chapter">
<h3>HÁROM ÜSZÖG.</h3>
</div>
<p>Ön ott ül, madame, a kocsin, nem tud semmiről semmit, csak azt
érzi, hogy éhes. A gondjaira bizandó bakfis leugrik a kocsiról,
elszalad, nyakába ugrik egy hosszú kabátos egyéniségnek és
beszélnek ott valamit a fa alatt élénk gesztusokkal, villogó
szemekkel. A kis bakfis jön aztán vissza, vígan szökelve, mint egy
bárány, nekipirulva, mint egy rózsa, karonfogva a fiatalemberrel,
aki tegnap a fülönfüggőjét megtalálta. Mindez oly váratlan és
csodálatos. Míg a kocsi eltört tengelyét alátámasztják,
felszerszámozzák és ujra befogják a lovakat, addig a hosszúkabátos
férfi, aki a bakfis testvére, megsúgja bizalmasan: «Az ön növendéke
menyasszony lett.» Szent isten, mikor, hol? Hát most a fa
alatt.</p>
<p>Ah, madame Kriszbay, érzem én jól, hogy önnek most el kellene
ájulnia, részint mint finom hölgynek pusztán az esemény hallatára,
részint azért, mert ilyen tökéletlen népek közé jutott; de az
otkolonos üvege nagyon mélyen bent van a bőröndjében s így mégis
jobb el nem ájulni, hanem elég a lelki megbotránkozás.</p>
<p>Mert a fa igen szép dolog flirtre, szerelmi ömlengésekre
<span class="pagenum"><a name="Page_221" id=
"Page_221">-221-</a></span> holdvilágos estén, de a leánykéréshez,
eljegyzéshez (kivált a regényekben) szépen bútorozott szalon
kívánatos. A leány kiszalad az ajtón, ha szégyenlős, vagy
letérdepel áldásért a szüle, esetleg gyám előtt, ha nem nagyon
szégyenlős – de hova térdepeljen a fa alatt?</p>
<p>Borzasztó! A fa alatt! A vadházasokról mondják: «Fa alatt
esküdtek.» – Micsoda szégyen! Mit fognak erre mondani? Hisz’ ha nem
esküdtek is, de eljegyzésük a fa alatt volt! Ezt lehetetlen lesz
eltagadni.</p>
<p>Mindez csupán Madame Kriszbayt foglalkoztatta, Veronkát nem.
Ellenkezőleg, arra gondolt, hogy ha szép idők lesznek, valamelyik
nap kijön ide a vázlatkönyvével és megörökíti az öreg fát.</p>
<p>Ezalatt a kocsi csendesen gurult. A kocsis nem fért volna fel,
azt leszállította Gyuri, menjen gyalog a kocsi után. Ő maga vette
át a gyeplőt s Veronkának melléje kellett ülni a bakra, mint a
jukkerkisasszonyok szokták. Istenem, Istenem, mit fognak mondani a
faluban, ha így látják!</p>
<p>Kivaczkolódván a <i>ketté hasított mákfejből</i>, hol sűrűn
váltakoznak szorosok, medenczék, porhanyós üregek, lent a völgyben
megint kibukkan kőről-kőre szökelve a Bjela Voda s mindenütt a
kocsi mellett szalad azután, mint egy czigánygyerek. Itt a jó úton
sebesebben megy már a bricska, kedélyesen morognak a kerekek s
Gyuri lazára eresztvén a gyeplőt, elandalog lelkével a történteken…
Nem csak álom-e mindez? Nem, nem, hiszen mellette ül Veronka és
hátul tisztelendő Bélyi János úr beszélget madame Kriszbayval,
törve a gallusok nyelvét. Igen, tiszta valóság ez. Amit tud, azt
látja is. Hihetetlenebb, mint egy regény, de mégis valóság.
<span class="pagenum"><a name="Page_222" id=
"Page_222">-222-</a></span> Hitte volna-e még tegnap, hogy még
mielőtt a nap kétszer lenyugszik, föltalálja örökségét s még
tetejébe feleséghez jut. Összesen huszonnégy óra története. Tegnap
ilyenkor még nem tudta, van-e Bélyi Veronka a világon. Furcsa! S
utána kezdett gondolni, milyennek is nézett ki a világ Veronka
nélkül? Megfoghatatlan, hogy tegnap ilyen tájban semmi hiányt sem
észlelt. Hogyan lehet az? De a bolond kerekek olyan veszettül
zörögtek, hogy nem bírta a tegnapi énjét összeállítani… Csodák
ezek! Egy legenda (az esernyőé) összetört, de másik támadt
helyette. Ég és föld jelentkeztek ügyvédjeül, hogy örökségéhez
segítsék. Az ég álmot küldött, a földhasadék egy protektort.</p>
<p>Úgy dagadt a szíve, forrt, édelgett, dőzsölt a nagy
szerencsében: Hej, ha tudnád, kis leány, milyen gazdag úrnak adod a
kezedet!</p>
<p>Ringatta, emelgette, csiklandozta ez a gondolat s mosolygott
titkon, mint egy álruhába öltözött királyfi: Ha majd megtudja a
kicsike!</p>
<p>A kopanyiczai hegynyelven túl, mely mint valami spanyolfal
nyúlik be a völgybe, hip-hop, egyszerre csak kiugrik bogárhátú
házacskáival Glogova.</p>
<p>– Itthon vagyunk – mondja Veronka.</p>
<p>– Merre van a parókia?</p>
<p>– A falu tulsó végén.</p>
<p>– Majd mondja meg aztán, hol kell jobbra vagy balra térni.</p>
<p>– Jó, jó, kocsis úr; csak hajtson most egyenesen.</p>
<p>Levendulaillat csap ki az útra. Rendre előtünedeznek az ismerős
kis kertek liczeumkerítéseikkel, hórihorgas napraforgóikkal,
köcsögök a karókon, <span class="pagenum"><a name="Page_223" id=
"Page_223">-223-</a></span> kiteregetett fehérruhák a lészán. A
vesszőből font kapuk előtt pendelyes gyerekek játszanak a fazekak
letört füleivel lovasdit, bent az udvaron csöngetyüs csikó
ficzánkol.</p>
<p>Úgyszólván néptelen a falu: aki kezét bírja, kint a mezőkön
dolgozik, a vászonnép pedig megfőzvén az ételt, kivitte a gazdának.
Csak az iskola előtti gyepen van élet, zsibongás, de már nem olyan
egyöntetűek külső dolgában a gyerekek, mint valaha, Majzik tanító
úr fiatalabb korában; szőkék, barnák, nyurgák, tömzsik vegyesen s
magyarul kiáltják a dicsértesséket a cséza felé.</p>
<p>A férfiakból csak a «mágnások» lebzselnek otthon. Csinos,
cserepes ház tornáczáról Gongoly uram lengeti a kalapját, czudarul
meghízott: olyan potrohja van, mintha tíz évig ült volna
vasban.<a name="FNanchor_7" id="FNanchor_7"></a><a href=
"#Footnote_7" class="fnanchor">7)</a> A kovácsműhely előtt Klincsok
üldögél, csöndes pipaszóval, míg a kovács a ráfot húzza a
kerekére.</p>
<p>– Hová, hová? – kiáltja kedélyesen, kézzel-lábbal integetve a
tisztelendőnek. – Már mi más papot választottunk! (Látszik, hogy a
pap elmaradása élénk feltűnést kelthetett a községben.)</p>
<p>Teringettét, mennyit haladt ez a Glogova! Fent a dombon a
Krizsánék háza mögött ott fehérlik a kálvária tizenkét stáczióval.
Aztán a templomra is milyen szép sugár tornyot húztak pléhfedéllel!
Nincs hozzáfogható egész Losonczig. Csakhogy a losonczin kakas
van!</p>
<p>A falu közepén vendéglő emelkedik, «A Szent Esernyőhöz»
czímezve, túl rajta vadszőlővel befuttatott, oszlopos, feltünő szép
házacska áll (a Sztrelnyik Mihályék régi fundusán), fehér, mintha
czukorból lenne kifaragva; hátul sorompós kert, elől sudar
<span class="pagenum"><a name="Page_224" id=
"Page_224">-224-</a></span> fiatal topolyfák állnak kevélyen sort,
mint valami gránátosok.</p>
<p>– Kinek a háza ez? – kérdé Gyuri hátrafordulva.</p>
<p>– Ott a bakon ül a gazdája.</p>
<p>– Ah, úgy! A magáé Veronka?</p>
<p>Némán, szégyenlősen bólintott a fejével.</p>
<p>– Egy kis rossz földbirtok is van hozzá – tette hozzá a pap
nemes dicsekvéssel.</p>
<p>Gyuri fitymáló arczot vágott.</p>
<p>– Bizony mi pedig nem viszszük el innen. Legyen csak a bácsié.
Ugy-e, Veronka?</p>
<p>Majd ujra hátrafordult és azt mondta a papnak:</p>
<p>– Van a Veronkának olyan nagy hozománya, hogy egy grófnőnek is
elég lenne, de azt se a tisztelendő úr nem tudja, se ő maga.</p>
<p>Ezen a rejtélyes mondaton úgy elgondolkozott a pap is, Veronka
is, hogy észre sem vették volna a hazaérkezésüket. Gyuri tovább is
hajtott volna, ha a Visztula kutya rájuk nem ugrik örvendező
vinnyogással s ha a kapuban sirdogáló Adameczné föl nem sikolt:</p>
<p>– Szentséges szűz Mária, meghallgattad alázatos kérését szolgáló
leányodnak!</p>
<p>– Hopp, álljunk meg! Itthon vagyunk. Nyissa ki a kaput
Adameczné.</p>
<p>Adameczné letörülte a könyeit, keblére eresztette az olvasóját s
ment nyitni a kaput.</p>
<p>– Van-e ebéd, Adameczné? – kérdezte mohón a tisztelendő úr.</p>
<p>– Jaj, dehogy van, dehogy! Kinek főztem volna? Azt hittük
mindnyájan, hogy elveszett a tisztelendő úr. Bizony isten tüzet se
gyujtottam ma. <span class="pagenum"><a name="Page_225" id=
"Page_225">-225-</a></span> Mert minek? Úgy is eloltottam volna a
patakzó könyeimmel.</p>
<p>– Jól van, jól Adameczné, tudom, hogy búsult miattam, ösmerem a
jó szívét, de most aztán lásson ám valami ebédhez, de gyorsan
kedves öregem, mert mind éhen halunk.</p>
<p>Veronka gyanút fogott az Adameczné szavaitól és vallatóra fogta
a bátyját, hogy mi baja volt, végre pedig sírva fakadt, nagy
duzzogással kikelve Gyuri ellen is, hogy valamit titkolnak előtte.
Végre el kellett neki mindent beszélni, amitől majd megszakadt kis
szíve, elgondolva, milyen veszélyben forgott testvére.</p>
<p>Nagy sürgés-forgás közt főtt ezalatt künn a konyhában az ebéd,
volt dolga a két szolgálónak, meg a mindenesnek.</p>
<p>– Hamar verd a habot Hanka! Hozz egy kis sót, Borbála. Hát a
liba meg van-e már kopasztva? Ejnye, ti Mátyás lustái! Lódulj,
fordulj, egy, kettő, három. András, szakíts hamar a kertből egy kis
petrezselymet. Oh, Istenkém, de sovány nevelőnőt hozott a
kisasszony! Láttátok? No Adameczné (szólt önmagához), lesz megint
munkád ezt a meszelőrudat kihizlalni! Add ide hé, azt a tepsit. Nem
azt, a másikat! Te pedig reszelj, Borbála, egy kis zsemlyét. Hanem
az a fiatal úr csinos ám, aki velök jött, hogy hol szedték fel,
mire szedték fel, nem bírom eltalálni. Mondtál valamit? Hogy te se?
Szamár! Ha én nem tudom, mit tudnál te, csirke. Annyi azonban
bizonyos, de magunk közt maradjon, hogy van valami furcsa a
kisasszony szemeiben. Van ott valami történet. Görbüljek meg, ha
nincs. Csak nem tudom elolvasni.</p>
<p>Sokat locsogott Adameczné, jót is, rosszat is, <span class=
"pagenum"><a name="Page_226" id="Page_226">-226-</a></span> de
főzni csak jót főzött; olyan ebédet tálaltatott fel nemsokára, hogy
még a szerelmesek is jó étvágygyal ettek belőle.</p>
<p>Ebéd után Gyuri lovasembert fogadott, aki levelet vitt Sztolarik
törvényszéki elnöknek Beszterczére.</p>
<p>«Kedves gyámatyám! (így szólt a levél.) Nagy dolgokról
értesítem, de csak röviden, részleteket majd élőszóval. Atyám
örökségét, illetve az esernyőt megtaláltam, némileg Münczné által,
némileg a vakesetnél fogva. Jelenleg itt vagyok Glogován a papnál,
kinek a hugát, Veronkát, feleségül kértem. Igen csinos leány s
azonfelül csak úgy juthatok örökségemhez, ha elveszem. Különös
körülmények vannak. Küldjön, kérem, e lovas ember által két arany
karikagyűrűt Huszák Sámuel aranyműves boltjából és a
keresztlevelemet, mely az ön gyámi iratai közt megvan. Azt
szeretném, hogyha már holnapután megtörténhetnék az első
kihirdetés. Maradtam stb.»</p>
<p>Bíztatta a lovasembert, hogy siessen.</p>
<p>– Sietnék én, de a ló nem akar.</p>
<p>– Hát nógasd!</p>
<p>– Hja, az isten nem teremtett sarkantyút a bocskorra!</p>
<p>Rossz lova volt a tót legénynek, hanem az időnek volt nagyon
gyors lova. Úgy elfutott egy nap, mint egy percz. Csak megzördül
másnap odakünn egy hintó s ki jön be a tornáczon? Hát a
törvényszéki elnök, Sztolarik úr.</p>
<p>Hanem biz’ ő neki, akármilyen nagy úr és kedves ember volt is,
csak a pap örült meg. Veronka inkább megijedt tőle. Mintha hideg,
fagyasztó légáram jött volna be vele. Miért jött ez most ide?</p>
<p>Az elnök pedig elég szives, elég nyájas volt hozzá. <span class=
"pagenum"><a name="Page_227" id="Page_227">-227-</a></span></p>
<p>– Ez az a kis Veronka?</p>
<p>– Ez bizony – mondá Gyuri diadalmasan.</p>
<p>A «bizony» jelezte a diadalmasságot. (Óh istenem, de édes ez a
mi nyelvünk!)</p>
<p>Az elnök nagy pacsit csattantott a kis tenyerébe s ahogy ez már
jól áll az ilyen öreg uraknak, megcsipte pajkosan az elhalványodott
arczát – de nem birt az azért piros lenni. Rossz sejtelem
nehezedett szívére: Miért jött ez most ide?</p>
<p>Maga Gyuri is meg volt lepetve. A nehezen mozdítható elnök
eljövetele legalább is különösnek látszott.</p>
<p>– Elhozta? – kérdé tapogatózásképen.</p>
<p>– El.</p>
<p>Veronka megkönnyebbült lélekzetet vett. (Gyuri már napközben
beavatta, hogy a gyűrűket várja Beszterczéről.)</p>
<p>– Adja ide!</p>
<p>– Majd azután – szólt vontatottan az elnök. – <i>Előbb</i>
beszélnem kell veled.</p>
<p><i>Előbb</i> kell beszélnie! Tehát olyant akar mondani, amit nem
lehetne utóbb (értsd: a gyűrű odaadása után). Veronka a világot
érezte sülyedni maga alatt.</p>
<p>Gyuri kedvetlenül emelkedett fel helyéről, Veronka mellől,
akinek kezei izgatottan kezdtek ide-oda mozogni a horgoló
tűkkel.</p>
<p>– Jőjjön át a szobámba, gyámatyám!</p>
<p>Gyuri szobája az L-re épített parókia végén volt. A hajdani
világban, mikor még nem épült volt fel az iskola, ez volt a
tanterem (az öreg Adameczné például még itt tanulta az abc-ét). Már
az előbbi pap kettéválasztotta a pajtányi szobát egy csinos
deszkafallal, vendégszobát csinált az innenső, nagyobb feléből s
éléskamrát a másikból. <span class="pagenum"><a name="Page_228" id=
"Page_228">-228-</a></span></p>
<p>Veronka csak azt érezte most, hogy végtelenül boldogtalan s hogy
mindenét odaadná e perczben, ha hallhatná, hogy mit beszélnek…
Hiszen minden, de minden ettől függ. Valami démon, aki nyilván nem
járt soha nevelőintézetbe az apáczákhoz s nem tanulta meg, hogy
hallgatózni illetlen, sarkalni, bíztatni kezdte: Szaladj hamar
Veronka az éléskamrába, ott majd meghallod, hogy mit beszélnek, ha
szép csendesen, meglapulva odateszed fülecskédet a vékony
falhoz.</p>
<p>Veronka pedig nem kérette magát, ment, rohant. (Hihetetlen,
mennyi méz van a gonosz sugallatú démonok nyelvén.) Ez a jó,
nevelt, finom gyermek képes volt odakuporodni az uborkás hordóra, a
zsírbödönök és eleséges zsákok közé s idegeit megfeszítve, figyelni
minden hangra.</p>
<p>A mélységes csöndet csak szívének dobogása zavarta, meg a
gerendáról lecsüngő oldalszalonnák csöpögése. A nagy melegségtől
ezek is elkezdtek sárgulni, avasodni és olvadni, poty, poty, poty.
Pottyant, csöppent a szép rezedaszínű ruhájára is, – de ki törődnék
most azzal?…</p>
<p>– Denique hozzájutottál az esernyőhöz, amint mondod –
hallatszott tisztán az elnök hangja – de láttad-e már?</p>
<p>– Minek? – felelte Gyuri. – Az értékhez úgy is csak az esküvő
után juthatok.</p>
<p>– Miért nem előbb?</p>
<p>– Mert nem akarom előtálalni az esernyő történetét igen sok
okból.</p>
<p>– Például?</p>
<p>– Először azért, mert köznevetség tárgya lenne a pap.</p>
<p>– Mit törődsz te a pappal? <span class="pagenum"><a name=
"Page_229" id="Page_229">-229-</a></span></p>
<p>– Másodszor, mert gyöngédtelenség lenne Veronka iránt; azt
hinné, hogy csak az esernyő miatt akarom elvenni.</p>
<p>– De hisz’ úgy is megtudja később.</p>
<p>– Sohasem mondom meg neki.</p>
<p>– Van-e még valami okod?</p>
<p>– Van. Az, hogy talán ide se adnák a bankutalványt, hiszen nem
névre szóló, mivel bizonyítsam, hogy az enyim. Inkább az övék,
akiknek a kezében van. S még esetleg a leányt se kapnám meg; ha
annyi a vagyon, mint mi hiszszük, minden ujjára talál
mágnásokat.</p>
<p>Veronka szédült. Elképzelte, hogy így verték a Jézus Krisztus
testébe a szögeket… így verték. Nem értett ő sokat ebből a zagyva
beszédből, esernyő, bankutalvány, nagy vagyon. Milyen vagyon? De
egyet érteni kezdett, hogy ő csak eszköz valami eltalálhatatlan,
rejtélyes czél elérésére.</p>
<p>– Jó, jó – kezdé az elnök némi szünet után, – a dolog
mindenesetre bonyodalmas ez ideig, de a legnagyobb bonyodalmak
talán még ezután jönnek.</p>
<p>– Ejh, mi jöhetne? – kérdé bizonytalan hangon Gyuri.</p>
<p>– Ne vágj most közbe, <i>várd be az öt órai vonatot</i>.
Mindenekelőtt azzal legyünk tisztában, szereted-e a leányt?</p>
<p>Szegény Veronka úgy reszketett a búvóhelyén, mint egy didergő
madár. Behúnyta a szemét, mint az elitélt a tőkén, kit egy balga
ösztön vezet, hogy a lecsapódó pallos nem olyan szörnyű így. Jaj,
mit fog felelni?</p>
<p>– Azt hiszem, szeretem – felelte Gyuri bizonytalan hangon. –
Olyan csinos! Magának nem tetszik? <span class="pagenum"><a name=
"Page_230" id="Page_230">-230-</a></span></p>
<p>– Hogyne, hiszen én sem vagyok kenyérbélből. Hanem az a kérdés,
megkérted volna-e, ha nincs az az esernyőhistória? Felelj
őszintén!</p>
<p>– Eszembe sem jutott volna.</p>
<p>Egy sikoly hallatszott most a szomszédos helyiségből s valami
zörgés utána, mint mikor valami bútort feldöntenek.</p>
<p>Az elnök figyelmessé lett s a falra mutatva, kérdé:</p>
<p>– Nem tudod, mi van odaát?</p>
<p>– Gondolom éléskamra.</p>
<p>– Mintha sikoltott volna ott valaki.</p>
<p>– Meglehet, egeret látott valamelyik fehércseléd.</p>
<p>Hát igen. Így néz ki egy tragédia a szomszéd szobából, ha vékony
fala van; – ha nincs vékony fala, még úgy se. Egy egeret látott meg
valami vászonszemély, vagy egy szív zúzódott össze. Ki tudhatná; a
kétségbeesésnek és a kedélyes ijedtségnek egy hangja van. Veronka a
szívébe tört tövissel futott ki a szabad levegőre, többet már nem
akart tudni, csak ki innen, mert megfúl, el, el, ki tudja, hova,
akárhova… S ez mind úgy látszik a szomszédszobából, hogy Adameczné
vagy a Hanka egy egérre talált rálépni.</p>
<p>Mindegy, akárhogy látszik, hiszen csak egy fél perczig látszik,
azután elfelejtik, beboronálja a fontos beszélni valójuk.</p>
<p>– Azt mondod, eszedbe sem jutott volna megkérni… Éppen ez az.
Nem szabad elhamarkodnod a dolgot a gyűrűvel, még kevésbbé az
esküvővel. Lássuk előbb a medvét, az esernyőt, illetve a tartalmát,
azután lehet beszélni.</p>
<p>Gyuri egykedvűen sodort egy czigarettát s gondolta magában:
Öregszik Sztolarik, hogy annyi hóbortosságot <span class=
"pagenum"><a name="Page_231" id="Page_231">-231-</a></span> fecseg
össze. Igyekezett mégis gyöngéd lenni hozzá.</p>
<p>– Meggondoltam én ezt, kedves gyámatyám, nem lehet itt mást
csinálni, csak elvenni a leányt.</p>
<p>Sztolarik felkelt a székéről, odaállt a fiatal ember elé s
ravasz pislogású szemeit mereven szegezte rá: mintha valami nagy
argumentumot akarna elsütni.</p>
<p>– De hátha Veronka nélkül is hozzá juthatsz az örökségedhez?</p>
<p>El nem nyomhatott egy fitymáló mosolyt.</p>
<p>– Hiszen éppen most fejtettem ki – szólt türelmetlenül, – hogy
nem lehet, de ha lehetne se zárnám ki az örökségből, mely
félig-meddig <i>lelet</i>, mert a gondviselés mintegy szándékosan
feléje hömpölygette.</p>
<p>Sztolarik megfordította most a kérdést.</p>
<p>– De hátha Veronka által se juthatsz az örökségedhez?</p>
<p>– Az szinte kizártnak látszik.</p>
<p>– Úgy? Akkor hát ide figyelj, Gyurka öcsém, mert most mingyárt
bedübörög az az öt órai vonat, amit előbb említettem.</p>
<p>– Igen is, figyelek.</p>
<p>De az esze másutt járt, szórakozottan, türelmetlenül dobolt
ujjaival az asztalon.</p>
<p>– Hát amint ma reggel bemegyek leveled folytán a Huszák
aranyműveshez, hogy megvegyem a karikagyűrűket és elküldjem a lovas
emberedtől, (nem is álmodtam még akkor, hogy magam jövök el),
Huszák uram nem volt a boltban, csak a segédje, a Klaniczay József,
a nyúlszájú.</p>
<p>Gyuri bólintott a fejével, hogy ösmeri.</p>
<p>– Mondom neki, adjon két aranykarikát. Kérdezi: Kinek lesz? –
Messze lesz – felelem. Hová? <span class="pagenum"><a name=
"Page_232" id="Page_232">-232-</a></span> Glogovára. Csak nem a
papkisasszonynak? – De bizony éppen annak. Gyönyörű jószág –
mondja. Hát ösmeri? Nagyon jól.</p>
<p>Gyuri abbahagyta a dobolást, megkapta a rémület, felugrott
izgatottan.</p>
<p>– A Veronkáról szólt valamit?</p>
<p>– Majd mingyárt megtudod. Szóból szó lett, míg a gyűrűket
csomagolta Klaniczay. Honnan ösmeri a papkisasszonyt? Ott voltam
tavaly Glogován. Mi az ördögöt keresett maga Glogován? Hát egy
ezüst nyelet csináltatott náluk a község egy ócska esernyőre,
melyet ők a templomban őriznek. – Bolondok, nem merték – mondá –
idehozni, féltették, hogy ellopjuk, pedig nem ér két garast; nekem
kellett odautaznom, hogy a nyelet felcsináljam rá.</p>
<p>– Hisz ez borzasztó lenne! – kiáltott fel Gyuri elsápadva.</p>
<p>A törvényszéki elnök fölénynyel mosolygott.</p>
<p>– Ezért mondtam hékás, hogy mindenekelőtt jőjjünk tisztába az
esernyővel.</p>
<p>– Menjünk azonnal! Keressük fel a plébánost!</p>
<p>Égett a föld a talpa alatt. Oly közel volt már örökségéhez s
most megint elillanóban van előle, mint a lidérczfény, mely maga
után csalja a vándort.</p>
<p>Könnyű volt a plébánost megtalálni, a galambjait etette a
dúcznál.</p>
<p>– Szent atyám – szólítá meg Gyuri, ki a tegnapi vacsora alatt
per tu lett leendő sógorával. – Az elnök, ha már itt van, szeretné
a híres esernyőtöket meglátni. Lehet?</p>
<p>– Oh hogyne! – S nyomban rákiáltott Adamecznéra, aki csirkét
kopasztott a tornáczon: – Hozza ki csak kedves öregem a
templomkulcsot! <span class="pagenum"><a name="Page_233" id=
"Page_233">-233-</a></span></p>
<p>Térült-fordult a vén Adameczné a nagy templomkulcscsal s a pap
elől menve végigvezette vendégeit a templomon, a hűs boltívek
alatt, az időbarnította padok közt.</p>
<p>Oh milyen szépek ezek a szegényes falusi templomok! S mindaz,
ami hozzájuk tartozik. A pázsit a templom körül, a piros, zöld és
mindenféle templomi zászlók odabent, a padok szélein
szíjtartójukban, szép, szelid asszonyok képeivel, Sancta Barbara,
Sancta Rosalia ora pro nobis. Mennyi szent legenda egy rakáson! A
mennyeiek lehozva ide a <i>fele útra</i> (mert az ég fele útja a
templom), ahol a földiekkel együtt lehetnek. Szemben a főoltár, a
gyerekeknek diót osztogató szent Miklóssal, Glogova <i>eddigi</i>
védőszentjével. (Azért eddigi, mert egy idő óta szent Péter kezd
belenyúlkálni a kenyerébe.) Balról a szenteltvíz-tartónál a
Krisztus képe, csinált rózsakoszorúval a töviskorona fölött. Itt
imádkozott azon a napon a fiatal pap, mikor Veronkát, mint anyátlan
gyermeket, elhozta Billeghi Máté. Minden oly csendes és fönséges,
békét, malasztot lehelnek a komor falak s a tömjén szaga még,
mintha el nem illant volna vasárnap óta, egyesülve a kenderhajú
glogovai leányok rezedabokrétáinak illatával, itt száll, itt
terjeng a felső ablakon belopódzó napfény szikrázó kévéjén
himbálózva.</p>
<p>Mindennek van itt története; a vastag, czifra viaszgyertyákat
Domanyik Miklósné vette az istennek – mikor az isten az urát
magához vette; kéz kezet mos, gondolná az ember, de nem úgy van,
mert a szép oltárterítőt Gongolyné himezte, aki később mégis a
vízbe fult (nem lehet ám az istent megvesztegetni).</p>
<p>– Erre, erre, nagyságos uram, a sekrestyébe! <span class=
"pagenum"><a name="Page_234" id="Page_234">-234-</a></span></p>
<p>Amint beléptek, rögtön szemükbe tünt, ott volt a kazulák,
pluviálék és stólák között a néhai Gregorics Pál vén esernyője,
kimosolygott színtelen vörös kelméje ismerősen, csak az ezüst
nyele, jaj az ezüst nyele ragyogott idegenül.</p>
<p>Gyuri mereven megdermedve nézte, egy szót se bírt kiejteni.
Érezte, hogy a végzet küzd ellene. Egy ördög jár utána, aki
nógatja: «Csak eredj, eredj az örökséged után», egy másik ördög jár
előtte, aki incselkedik vele: «Csak gyere, gyere, erre van.» De van
egy harmadik ördög is, a legelevenebb, aki a középső ördögöt is
megelőzve ott kujtorog a czélnál és mikor odaérne, gonosz
vigyorgással mondja: «Itt a semmi.»</p>
<p>Sztolarik megtartotta hidegvérét, nagy figyelemmel vizsgálta meg
az ernyő nyelét, mintha gyönyörködnék a művészi kivitelben.</p>
<p>– Mindig ez a nyele volt? – kérdé.</p>
<p>– Oh dehogy! Ez tömör ezüstből van s valóban csinos munka. Nagy
mester a beszterczei Huszák, az csinálta. Tessék csak jól megnézni
azt az izlést, azt a stylt. Ugy-e, remek egy dolog? Tavaly leptek
meg vele a hiveim, míg a szklenói fürdőn voltam. A régiről letört
volt a csontfogantyú, már alig lehetett használni. Bizonyos
Klincsok Istvánnak az érdeme; az kezdte a gyüjtést. Oh, vannak még
hivő keresztény lelkek.</p>
<p>Azután Gyuri felé fordult.</p>
<p>– Majd megösmertetlek ezzel a Klincsokkal. Igazán
tiszteletreméltó ember.</p>
<p>Gyuri a pokolba szerette volna küldeni a tiszteletreméltó
Klincsokot – és lett is volna kivel, mert megint ott volt a háta
mögött az első ördög, aki arra bujtogatja: «Eredj az örökséged
után.» <span class="pagenum"><a name="Page_235" id=
"Page_235">-235-</a></span></p>
<p>– De bizonyosan megtartották a régi nyelet is? – kérdé éledő
reménységgel.</p>
<p>– Nem igen, – felelte a pap – közönséges fapálczika volt;
gondolom, Adameczné kérte el akkoriban a Veronkától.</p>
<p>(Alighanem a középső ördög beszélt a papból. «Adamecznénál van
az ernyő nyele.»)</p>
<p>Kiváncsi lett most az elnök is:</p>
<p>– Ki az az Adameczné?</p>
<p>– Az öreg szakácsném, aki imént a kulcsokat hozta.</p>
<p>Sztolarik úr hangosan kezdett kaczagni – a könye is kicsordult,
úgy kaczagott. A templom falai, kőkoczkái visszhangozták, az egész
templom hahotázni látszott.</p>
<p>Mikor aztán kiértek a templomból s a pap bevitte a kulcsot,
Sztolarik úr kihúzta a selyempapirba göngyölgetett gyűrűket, a
markába nyomta Gyurinak, csendes humorral mondván:</p>
<p>– Az előbbi logikád szerint most már az Adamecznét kell nőül
venned. Eredj hát, itt a gyűrűk, jegyezd el hamar!</p>
<p>Gyuri nem is felelt a maró tréfára, a bizonytalanság ideges
mohóságával rontott be a konyhába, hol Adameczné éppen palacsintát
sütött a tűzhely lyukán fölcsapódó lángon.</p>
<p>– Hallja-e Adameczné, hova tette maga a templomi esernyő régi
nyelét?</p>
<p>Adameczné előbb megsütötte a palacsintát, kiborította óvatosan
egy fatálra, ahol már nagy garmada volt, csak aztán nézte meg, ki
szólott hozzá.</p>
<p>– Hogy a régi nyelet tetszik kérdezni, galambom, tekintetes
uram? Hát az úgy volt, beteg lett <span class="pagenum"><a name=
"Page_236" id="Page_236">-236-</a></span> a Matykó, a kis unokám…
éppen tavaly káposztaéréskor, de bizony még előtte volt…</p>
<p>– Mit bánom én, mikor volt!</p>
<p>Adameczné nyugodtan öntött új tésztát a palacsintasütőre.</p>
<p>– Hát igen… hol is hagytam el? A Matykónál. <i>Szemtől jött
neki</i>.<a name="FNanchor_8" id="FNanchor_8"></a><a href=
"#Footnote_8" class="fnanchor">8)</a> Mert gyönyörű gyerek ám a
Matykó…</p>
<p>Gyuri türelmetlenül toppantott a lábával.</p>
<p>– Hát nem mondja meg, hol van?</p>
<p>– Ahol eszik ni a kuczkóban.</p>
<p>– Az esernyő-nyél?</p>
<p>– Dehogy; a Matykó.</p>
<p>Csakugyan ott kuporgott az öblögető dézsa mellett, fölfordított
szakajtón ülve, egy kékszemű, maszatos képű tót fiúcska, tarka
babszemeket csórikálva a kezében, míg a pofácskái meg voltak
dagadva az egyszerre begyömöszölt palacsintáktól.</p>
<p>– Mennydörgettét anyó! Siket maga vagy mi? – pattant fel az
ügyvéd. – Én a régi esernyőnyélről kérdezősködöm.</p>
<p>Adameczné méltatlankodva csóválta a fejét.</p>
<p>– Hiszen arról beszélek… szemmel verték meg, mondom, a Matykót,
oda volt a szentem, kis porontyom, arra pedig az egyedüli orvosság,
lelkem tekintetes uram, hogy három égő üszköt kell a gyerek
ivóvizébe tenni és arról itatni három napig. De uramfia, csak nem
használ, csak egyre nem használ, senyved, fogy a kis cseléd
napról-napra, majd a szivem hasadt meg, ha rá néztem, mert nagyon
gyenge szivem van, azt a tisztelendő úr is elösmeri… <span class=
"pagenum"><a name="Page_237" id="Page_237">-237-</a></span></p>
<p>– Inkább én is elösmerem, de térjen már a dologra, az isten
szerelméért!</p>
<p>– Ott tartok már, kérem alásan, mert akkoriban csinálták az
ezüst nyelet a szent esernyőre, s a kisasszony, a jó lélek, nekem
ajándékozta az ócska nyelet. No, mondok, ez éppen jó lesz a
Matykónak, ebből a szent fából három üszög, ha ez se használ, akkor
besorozzák, akkor az istenke katonája lesz a Matykó.</p>
<p>Elpityeredett a gondolatra, hogy a kis Matykóból isten katonája
lehetett volna, elkezdtek folydogálni a könyei – ezer szerencse, ha
a palacsintatésztába nem esett belőlük.</p>
<p>– Adameczné! – kiáltott fel Gyuri az indulattól reszkető hangon.
– Csak nem égette talán el az esernyő-nyelet?</p>
<p>Elcsudálkozva nézett rá az öregasszony.</p>
<p>– Ej, hát honnan vettem volna egyébként a három üszköt, ha el
nem égettem volna?</p>
<p>Gyuri a falnak tántorodott, forogni kezdett vele a konyha,
őrülten futottak körbe a tányérok, tepsik és fazekak, a
takaréktűzhely lyukából óriás lángnyelvet öltögetett rá az a
bizonyos harmadik ördög, aki mindig rávigyorog a czélnál: «Itt a
semmi!»</p>
<p>De egyszerre felrázta egy kéz, mely a vállára nehezült: a
Sztolarik keze.</p>
<p>Volt, nincs, azért ugyan ne szontyolodj el fráter. Így akarta a
végzet, punktum. Ezentúl legalább nem kergetsz hiú álmokat, vissza
vagy adva a magad erejének. Hidd meg, ez is ért valamit.
<span class="pagenum"><a name="Page_238" id=
"Page_238">-238-</a></span></p>
<div class="chapter">
<h3>VISZIK A KIS VERONKÁT.</h3>
</div>
<p>Hanem ’iszen hiába vigasztalta Sztolarik. Könnyű prédikálni,
hogy a földi javak elvonják az embert a lelkiektől, azért csak jók
azok a földi javak.</p>
<p>Mikor az embernek meghal a kedvencz gyermeke, mindig akad a
családban egy nagy bölcs, aki a fájdalomtól vonagló szívet be
akarja gyógyítani, hogy ki tudja, mi lett volna a gyermekből, hátha
akasztófán halt volna meg, még tán jobb, hogy most és így múlt ki,
hanem azért még soha egy könnyet se szárított fel a bölcsesség.
Bizony gyenge portéka ez a fájdalommal szemben.</p>
<p>Sztolarik is összehordott hetet-havat, de Gyuri szívét
elszorította a gondolat, hogy soha se lesz többé dominiuma, angol
parkja és a többi, ami azzal jár; az egész világ ujnak és
szomorúnak látszott előtte.</p>
<p>Pedig csak a régi volt. Minden úgy folyt tovább, mintha
Adameczné el sem égette volna a régi esernyőnyelet. A muzsikáló óra
a parókia nappalijában eljutott a római kettesre, mire egy nótát
játszott, a szolgálók megterítettek az ebédhez, Adameczné behozta a
levest, a tisztelendő úr felkereste a vendégeket, bevezette az
ebédlőbe, leültette őket jobbról <span class="pagenum"><a name=
"Page_239" id="Page_239">-239-</a></span> és balról madame Kriszbay
mellé, mikor egyszerre csak észrevette, hogy hát a Veronka hol
van.</p>
<p>– Éppen azt akartam én is kérdezni – mondá a madame. – Hát nem
az urakkal volt?</p>
<p>– Én azt hittem, – szólt a pap – hogy önnel volt.</p>
<p>– Van két órája, hogy nem láttam.</p>
<p>– Mi se.</p>
<p>– Én se.</p>
<p>– Talán a konyhában van?</p>
<p>Madame Kriszbay bosszús arczczal kelt fel elnöki helyéről, hogy
behozza a Veronkát, de csakhamar visszajött vállvonogatva.</p>
<p>– A konyhában se látták.</p>
<p>– No, ez szép mulatság – fortyant fel a pap és maga szaladt ki,
szétriasztván a cselédeket, hogy hamar keressék meg a kisasszonyt a
kert valamelyik lugasában, ahol nyilván regényt olvas elbujva.</p>
<p>Ott künn Adameczné panaszkodott, hogy kipang az étel, minden
elromlik.</p>
<p>– Hát tálaljon, – parancsolta a plébános – aki nincs itt, nem
ebédel. Olyan nagy urat, mint az elnök, végre is nem lehet
várakoztatni, kivált, mert haza akar indulni.</p>
<p>Egymásután hordták be tehát az ételeket, a leves után a
ludas-kását, a töltött káposztát, orrjával, fülével, kövérjével, a
király se eszik különbet, a malaczot, a palacsintát, de Veronkának
se híre, se hamva. Közbül a Hanka jött bejelenteni, hogy sehol se
találják.</p>
<p>Gyuri úgy ült ott érzéketlenül, mint egy makktúz, csak az arcza
volt sápadt, mint egy halotté.</p>
<p>– Ejh, talán a méhesben aludt el – jegyzé meg a pap – vagy talán
(habozott egy perczig, hogy folytassa-e) vagy talán köztetek
történt valami? <span class="pagenum"><a name="Page_240" id=
"Page_240">-240-</a></span></p>
<p>Gyurira nézett fürkésző tekintettel.</p>
<p>– Köztünk? Nem, semmi – szólt Gyuri fázékonyan.</p>
<p>– Akkor hát szaladj át, Hanka, az új házba, nézd meg a méhesben.
Mi pedig igyunk, uraim, ne zavartassuk magunkat. Hiszen gyerek még,
kit ide-oda sodor a szeszélye. Talán egy lepke után futott. Ebből a
vörösből méltóztassék, elnök úr.</p>
<p>Nem annyira a vendégeit biztatta, mint inkább önmagát, tűkön
ült, szívét az aggodalom szorongatta, szórakozottan beszélgetett.
Az elnök kérdezgette, volt-e valami befolyása az idei korai
melegnek az itteni termésre és mennyi?</p>
<p>– Nem tudom.</p>
<p>– Van-e a tisztelendő úrnak több testvére is?</p>
<p>– Volt vagy kettő – felelte a pap.</p>
<p>A visszás feleletek mutatták kedélye nyomottságát s hogy csak
erőszakolt illedelemből ül köztük. Végre megszánta az elnök és így
szólt a fekete kávénál:</p>
<p>– Jobb volna, ha tisztelendő úr maga nézne utána a
kisasszonynak. Aztán szíveskedjék megparancsolni az én kocsisomnak
is, hogy fogjon be, mert sok veréblépés ide Besztercze.</p>
<p>A pap kapva-kapott az alkalmon, madame Kriszbay hasonlóan
engedelmet kért eltávozhatni, mert oly különös, ami történik, hogy
ő is nyugtalankodni kezdett.</p>
<p>A két férfi magára maradt. Kínos csend következett. A fali-óra
kisértetiesen ketyegett közbe.</p>
<p>Gyuri karikára nyílt szemekkel, mereven, mozdulatlanul nézte a
kalitkában gubbaszkodó kanári madarat. Az is olyan szomorú volt
most.</p>
<p>– Fogass be te is – törte meg végre a csendet az elnök. –
Menjünk együtt. <span class="pagenum"><a name="Page_241" id=
"Page_241">-241-</a></span></p>
<p>Valami nyöszörgésfélét hallatott erre a Gyuri, nem igen lehetett
azt érteni, de mert a fejét is rázta hozzá, hát világos volt, hogy
nem szándékozik fogatni.</p>
<p>– Pedig okvetetlenül el kell jönnöd. A mi szerepünk lejárt
itt.</p>
<p>– Mondom, hogy lehetetlen.</p>
<p>– Miért?</p>
<p>– Hát nem látja, hogy Veronka elveszett.</p>
<p>– Mit törődöl vele? Hiszen elveszett az esernyőnyél is.</p>
<p>Gyuri bosszúsan ütött szét a könyökével a poharak között.</p>
<p>– Mit bánom én az esernyőnyelet!</p>
<p>– Úgy? Hát neked a lány kell? Hiszen nem ezt mondtad te nekem
ebéd előtt.</p>
<p>Gyuri vállat vont.</p>
<p>– Az akkor volt! Akkor még nem tudtam.</p>
<p>– Hát most már tudod?</p>
<p>– Most már tudom – felelte kurtán.</p>
<p>– Oh, óh, – szólt az elnök úr csípősen, – mikor gyujthatta meg
Ámor ezt a csodálatos tüzet, mert a leány részéről nem valami nagy
érdeklődésre mutat irántad az eltűnése.</p>
<p>– Éppen emiatt érzem e perczben a pokol minden keserűségét. Oh,
gyámatyám, higyje meg, hogy most szinte kicsiségnek tetszik előttem
az örökség elpusztulása.</p>
<p>Az elnököt mélyen meghatotta az ifjú fájdalma, mely oly őszinte
hangon tört ki.</p>
<p>– Ez már más. Forgós teremtette, hát így beszélj! Akkor hát én
is itt maradok. Gyere, keressük a kicsikét mi is és nézzünk szembe
vele, mit akar.</p>
<p>Amint kimentek, nagy zene-bona volt már az <span class=
"pagenum"><a name="Page_242" id="Page_242">-242-</a></span>
udvaron, de a legjobban jajveszékelt Adameczné, a kezeit
tördelve.</p>
<p>– Tudtam, tudtam, hogy ez lesz a vége. A mesebeli tündért sem
szabad újjal érinteni, mert szétfoszlik, akárcsak a köd. Oh, édes
kis kisasszonyunk! A Jézus menyasszonya volt ő és halandó ember
menyasszonyává tették, hát Jézus magához parancsolta.</p>
<p>Sztolarik hozzá ugrott, megragadta a kezét.</p>
<p>– Mit mond kend? Hallott valamit?</p>
<p>– Most beszéli, kérem alásan a Gundros tehénpásztor felesége,
hogy látta a kisasszonyunkat délelőtt, amint egyenesen a Bjela Voda
felé lépegetett a réteken, kisírt szemekkel… Oh, istenem, hiszen
világos.</p>
<p>Egy csomó asszony és gyerek lebzselt a konyhaajtó előtt, kiket
az eset híre összecsődített. Köztük az egyik szintén látta Veronkát
a kertek alatt, de még Gundrosné előtt.</p>
<p>– Szomorú volt-e? – kérdé Gyuri.</p>
<p>– Sírt.</p>
<p>– Jaj nekem! – sziszegte kétségbeesve.</p>
<p>– Megkeressük – biztatta az elnök.</p>
<p>– Hol?</p>
<p>– A határban, mert most már bizonyos, hogy ott van, mingyárt
megtudjuk, hol.</p>
<p>– Hej, ha az olyan könnyű lenne – sóhajtott fel Gyuri. – Csak a
mesékben van hozzá tükör.</p>
<p>– Mingyárt idehozom én az egész határt!</p>
<p>Hitetlenül rázta a fejét, talán megbolondult Sztolarik úr, hogy
ide akarja hozni az egész girbegurba határt völgyeivel, erdeivel,
pagonyaival megnézni a Veronkát, merre van. Sztolarik úr pedig
csakugyan ilyesmin törte a fejét. A Veronkát elő <span class=
"pagenum"><a name="Page_243" id="Page_243">-243-</a></span> kell
teremteni akárhonnan, a többit aztán megtudjuk ő tőle.</p>
<p>– Hol van a tisztelendő úr? – kérdezte a bámészkodóktól.</p>
<p>– A kenderáztatókhoz ment megnézni, hogy nem esett-e be a
kisasszony.</p>
<p>– Hát a harangozó hol van?</p>
<p>– Itt vagyok.</p>
<p>– Eredj fel íziben a toronyba és verd félre a nagy harangot.</p>
<p>– De hiszen nincs tűz!</p>
<p>– Mindegy, ha én parancsolom. Ösmersz-e?</p>
<p>Hogyne ösmerte volna? Mielőtt közjegyző lett, ebben a járásban
szolgabiróskodott Sztolarik úr s már akkor is igen sok
mogyorópálcza termett Glogován, futott hát Kvapka Pál eszeveszetten
s kisvártatva megszólalt a harang, veszélyhez hívogató tompa
kongással, bim, bam, bam…</p>
<p>Szél nem volt. Szállt, szállt a riasztó hang tisztán, öblösen
mindenfelé s a rétek, völgyek, hegyek, mélyedések, erdők és sások
önteni kezdték északról, délről, nyugatról és keletről az
embereket, akik mind a falu felé futottak. Szinte csodálatos volt,
honnan támad egyszerre az a sok ember. Aki megéli végitéletkor a
Gábor arkangyal trombitálását, csak az lát majd ehhez foghatót.</p>
<p>Sztolarik megelégedéssel nézte a templomi dombról a lihegve
érkező sokaságot.</p>
<p>– No látod, most már csak a falu közepére kellene állanunk s a
határ minden zugából érkezők hírt adnának Veronkáról. De az is
fölösleges. Mert maga Veronka is mindjárt előjön. Hej, harangozó,
nézz csak szét az ablakon, nem látod-e valahol a kisasszonyt?
<span class="pagenum"><a name="Page_244" id=
"Page_244">-244-</a></span></p>
<p>– Igen is látom, ott fut a Srankóék kukoriczásföldje
mellett.</p>
<p>– Él! – kiáltott fel Gyuri felvillanyozva, de csakhamar
lesujtotta a levont következtetés. Él, semmi baja sincs, tehát
előlem bujdosott el.</p>
<p>Mérlegelni kezdte, nem volna-e jobb, ha nem élne. Akkor azt
hihetné, hogy szerette, sirathatná, mert szerette.</p>
<p>Az elnök rárivalt a harangozóra, aki még mindig rángatta a
harang kötelét.</p>
<p>– Hagyd abba már, te szamár. Mutasd meg a kezeddel, melyik
irányban van a Srankóék kukoriczása.</p>
<p>A harangozó a rétek felé mutatott.</p>
<p>– Eredj most már elibe, Gyuri és vedd ki tőle szép szerével, mi
a baj.</p>
<p>De már akkor ment is a Gyuri, végig a pap kertjén, letért a
Magát Józsefék luczernására, megdobbant a szíve, onnan már meg
lehetett látni a Veronkát, zöldes szinű fodros ruhájában, kalap sem
volt a fején, hanem egy kis piros kendő pongyolán odavetve; most
aztán sietve csörtetett végig a Szlávik György füzesei közt s
egyszerre csak eleibe toppant a Gongoly rétjén.</p>
<p>A leányka felsikoltott, amint megpillantotta, egész testében
reszketni kezdett.</p>
<p>– Hol van a tűz? – kérdé tompán.</p>
<p>– Ne ijedjen meg, Veronka. Sehol sincs tűz. Gyámatyám verette
félre a harangot, hogy magát haza csalja. Miért ment el?</p>
<p>A lányka arczát elborította a sápadtság, szép piros ajkát
harapdálta.</p>
<p>– Azt én tudom – szólt elhalón, csendesen – hagyjon el kérem…
hagyjon el. <span class="pagenum"><a name="Page_245" id=
"Page_245">-245-</a></span></p>
<p>Megfordult, mintha újra az erdőbe akarna visszamenni.</p>
<p>– Veronka, az isten szerelméért… ne kinozzon. Mi baja? Mit
vétettem?</p>
<p>A lányka ránézett szúrósan, hidegen. Két jégcsap volt a két
szeme.</p>
<p>– Hagyjon el – ismételte. – Mit akar tőlem?</p>
<p>Az ifjú hirtelen hozzá ugrott, megragadta a kezét. Veronka
minden áron ki akarta rántani, ott huzakodtak szégyenszemre, de
csak még se eresztette el addig, míg erőnek erejével rá nem húzta
ujjára az egyik karikagyűrűt.</p>
<p>– Ezt akarom – mondá esdő tekintettel.</p>
<p>– Ezt akarja? – kaczagott fel a leány keserüen. – Én meg ezt
akarom, ni!</p>
<p>S ezzel lerántotta a gyűrűt és messze dobta be a rétbe, ezernyi
ringó, remegő fűszál közé.</p>
<p>Szegény Gyuri a halántékához kapott a két kezével.</p>
<p>– Oh, mit tett velem? Mit tett?</p>
<p>– Ugyan ne játszék előttem komédiát, Wibra úr. Gyűrűzze fel ne
az én szegény ujjamat, hanem az esernyőt… mert az esernyőt akarja
ön elvenni és nem engem. Érti-e már?</p>
<p>Gyuri előtt hirtelen világos lett a közbejött bonyodalom
háttere.</p>
<p>– Szent isten, maga kihallgatott bennünket.</p>
<p>– Igen, mindent tudok – szólt könnyedén elpirulva. – Hiába
tagadna.</p>
<p>– Oh istenem, semmit sem akarok eltagadni. Hallgasson meg,
kérem, hallgasson meg.</p>
<p>Szép csendesen jöttek a réten, Gyuri beszélt, a lányka
hallgatott, mialatt a milliárdnyi bogarak, szöcskék élénken
zizegtek, suhogtak a fűrengetegben, <span class="pagenum"><a name=
"Page_246" id="Page_246">-246-</a></span> végezve keresztül-kasul a
maguk csodálatos útját. A Gyuri beszélt, elmondta egész életét,
apjának történetét, a hagyaték valószinűségét, hogyan jöttek rá,
hova rejthette Gregorics, miképen indult el szálról-szálra
Bábaszékig, szóval elmondott mindent. A lányka hallgatta, először
mint vádló, néma, keserű szemrehányással a szemeiben, később csak
mint bíró, hogy kihámozza az igazságot, majd a történet fejlődése
kezdte érdekelni, belemelegedett: nem volt már se vádló, se bíró,
csak egy csodálkozó hallgató, ki gyakran szakítja félbe a
meglepetés felkiáltásával a fonalat.</p>
<p>Ah, hogy közeledett feléje ez a történet, lassan, de biztosan,
már meglátszottak a vonalak, melyek belefonódnak az ő életsorsába.
Csak tovább, tovább!…</p>
<p>Már jön, jön dübörögve,… már ott tart a Müncz-fiúnál. Müncz süti
ki, hogy az esernyő Glogován van. Aztán megszólal a Mravucsánék
vacsoráján az erdészné… jaj, az erdészné fecsegte el, hogy mit
hozott Szent Péter az árva leányka feje fölé.</p>
<p>Még csak néhány szó és Veronka mindent tudott, mindent kitalált,
mire könybe lábbadtak a szemei.</p>
<p>– Oh istenem, hiszen a nyelet elégette Adameczné!</p>
<p>– Az isten áldja meg érte, hogy azt tette, – mondá vidáman
Gyuri, látván a lányka megolvadását, – mert most legalább
bebizonyíthatom, hogy az esernyő nélkül is szeretem.</p>
<p>Veronka leoldotta a piros kendőjét s amint a kezében suhogtatná,
hirtelen megcsapta vele a Gyuri vállát és a könyein át
rámosolygott. <span class="pagenum"><a name="Page_247" id=
"Page_247">-247-</a></span></p>
<p>– Hát csakugyan el akar venni még most is?</p>
<p>– Természetesen. Mit mond hozzá?</p>
<p>– Azt hogy… (Megakadt, különös elfogódás szorította össze a
torkát.)</p>
<p>– Hogy?</p>
<p>– Hogy maga nagyon könnyelmű ember és…</p>
<p>– És?</p>
<p>– És, hogy… szaladjunk vissza megkeresni a gyűrűmet.</p>
<p>Ezzel megfordult s neki szelesedve, mint egy kis csikó, pajkosan
futott vissza a Gongoly rétjére, Gyuri alig győzött utána
loholni.</p>
<p>Sokáig keresték a gyűrűt, de hiába. Csakhamar odajött a
tisztelendő úr is. (Hallja maga Gyuri, ne szóljon ám a bátyámnak az
esernyő felől. Nem, szivem, sohasem szólok.) A tisztelendő úr jól
összeszidta Veronkát. No, te rossz jószág, hát illik az? Hol
jártál? Hogy meg voltunk ijedve. Ugy-e valami lepke után
futottál?</p>
<p>– Inkább előle futottam, de megfogott.</p>
<p>– A lepke?</p>
<p>– Ez a csunya, nagy lepke.</p>
<p>A tisztelendő úr megértvén, amennyit érteni engedtek, maga is a
gyűrű kereséséhez látott, de kereshetnék azt akár itéletnapig, ha
hírét nem veszi Gongoly uram s oda nem czammog a nagy potrohjával,
melyet kevélyen verdesett a dohányzacskó báránykörmös
sallangja.</p>
<p>Veronka már akkor kétségbe volt esve a gyűrűért.</p>
<p>– No, no – szólt a glogovai nábob, megcsóválván fejét, melyen a
hosszú ősz haj fésűvel volt hátul fölfogva. – Ne tessék búsulni
kisasszonyka, majd megtalálja Gongoly bátya. Az bizony megtalálja.
<span class="pagenum"><a name="Page_248" id=
"Page_248">-248-</a></span> Mert módja van annak. A misézés is más,
ez is más. Egy óra mulva leborotváltatom a füvet a kaszásokkal.</p>
<p class="center">* * *</p>
<p>Bár a fű nem volt még két ujjnyi se (hiszen csak két hét előtt
hordták be a szénapetrenczéket), mégis beállította Gongoly uram a
kaszásokat s az egyik kasza alatt csakugyan megpendült, előcsillant
a kis aranykarika, mely másnap már ott fénylett a Veronka ujján. A
gavallér Gongoly rétjéről fenmaradt azóta a csodálatos esemény
emléke, hogy egy esztendőben háromszor kaszálták, amivel minden
glogovai ember eldicsekszik, ha a határ minéműségét becsmérlik az
idegenek.</p>
<p>Mit kellene még elmondanom? Bizonyára még nagyon sok az, ami
tollam elé torlódik. Van olyan is, ami örök titok; például a
Gregorics Pál vagyonáról máig sincs semmi nyom. Benne volt-e az
elgondolt bankutalvány az öreg esernyőnyélben, vagy nem, azt senki
sem tudja, még a kis Matykó se, aki pedig ivott belőle a három
üszög révén. Olyan drága italt császárok se isznak, mint Matykó, –
ha igaz volt a dolog.</p>
<p>A legenda a glogovai szent Péter-féle esernyőről mai napig is él
azon a környéken. Sztolarik révén ugyan, aki szerette elbeszélni
mindenfelé, hogyan ajándékozta meg az öreg Müncz zsidó a
kereszténységet egy szent ereklyével, kiszivárgott a meztelen
igazság is, de a hit az igazságnál is erősebb s apránkint leteperte
azt egész alulra. Én bizony nem ásom többé kijebb. Az eddigiért is
bocsánatot kérek. Mert tagadhatatlanul van valami misztikus a
dologban. A szent esernyő mérhetetlen áldást és szerencsét
<span class="pagenum"><a name="Page_249" id=
"Page_249">-249-</a></span> hozott mindenkire, még Gyurira is, ki a
világ legbájosabb asszonykájához jutott általa, az elbeszélt
eseményeket követő harmadik vasárnapon.</p>
<p>Soha se látott még olyan esküvőt Glogova. Veronkának az a
szeszélye támadt, hogy a Mravucsánék vacsoráján volt összes
vendégeket meg kell hivni; akik ott voltak az első
megösmerkedésnél, hadd legyenek ott a lakodalomban is.
Beszterczéről is sokan voltak, köztük a vőlegény édesanyja fekete
ternoruhában, a törvényszéki elnök, az alispán és tudja Isten, kik
még. Kopanyiczáról eljöttek Urszinyiék, Lehotáról a
tisztartó-kisasszonyok (harmonikába szedett rózsaszín szoknyákban),
Bábaszékről Münczné (olyan arany fülbevalókkal, mint az öklöm).
Annyi bricska, hintó volt akkor egyszerre Glogován, hogy egy hétig
lehetett volna gyönyörködni csak a különböző lószerszámokban.</p>
<p>Vecsernye után hamar kituszkolta az egyházfi a parasztokat, de a
tisztelendő úr még bent maradt. Persze, mert a násznépet várta.</p>
<p>Jézus Mária mennyi úri nép – mennyi posztó azokon! Kettesével
lépkedtek, egy asszony, egy férfi, egy kisasszony, egy legény. Elől
a menyasszony jött fehér koszorúval, fehér ruhában. (Oh de gyönyörű
volt – kár, hogy valamikor ő is megöregszik.)</p>
<p>De a vőlegény se alávalóbb, érdemes volt megnézni, szakasztott
olyan ruhában volt, aminőben a királyt festik. Bársony-tokos
aranyos kardja csak úgy csörömpölt a templom kövein… Az embernek a
lelke emelkedett, a meddig nézte.</p>
<p>Aztán megálltak félkaréjban az oltár körül, az a sok asszony,
mindenkinek egy virágbokréta a kezében, s azonfelül drága vizekkel
meglocsolva a hajuk. Olyan szagos volt tőlük a templom, mint
<span class="pagenum"><a name="Page_250" id=
"Page_250">-250-</a></span> egy patika. Egy kicsit hűs is volt. A
tisztartó-kisasszonyok, a nyavalyások, össze-összeborzongtak a
tüllben, de egyébként minden szépen ment… csodálatos szépen.</p>
<p>A vőlegény bátran mondta el az igent, hogy szinte zúgott a nagy
boltívek alatt, de a menyasszony bizony halkan, csöndesen, mint
mikor egy legyecske döng. Szegény úgy elérzékenyedett a végén, hogy
sírni kezdett. Azután a keszkenőjét kereste abban a felséges fehér
ruhában. De van is abban zseb! Csak egyre nem találta a drága
lelkem, utoljára odanyujtotta neki a magáét egy asszonyság, aki
háta mögött állott s minduntalan hátra szólt az urához:</p>
<p>– Gombold be a kabátodat, Wladin!</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Zlevkának híjják
azt a bort, ami a papnak jut a szőlősgazdáktól s ami egy közös
edénybe összeöntve, különös italt képez.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Minden jómódú tót
prémes mentét vesz a maga asszonyának, amely drága öltöny négy-öt
generáczión megmarad s csak panyókára viselik a templomba, hívják
pedig tótul «mentyék»-nek.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> A tizenkét
leggazdagabb parasztot «mágnács»-nak nevezik a tótok, természetesen
a mágnás szóbul.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Apró földbirtoknak
fitymáló elnevezése a vidéken. A <i>skvarka</i> szórul szóra
fordítva tepertyűt jelent.</p>
<p><a name="Footnote_5" id="Footnote_5"></a> <a href=
"#FNanchor_5"><span class="label">5)</span></a> Cserép-pipa, melyet
a tótok megtöltve a parázsba kaparnak s egy darabig ott hagyva,
kezdik csak színi.</p>
<p><a name="Footnote_6" id="Footnote_6"></a> <a href=
"#FNanchor_6"><span class="label">6)</span></a> Rétszegény vidéken,
ahol kevés széna terem, gondosan karóra rakják, hogy semmi el ne
pusztuljon belőle.</p>
<p><a name="Footnote_7" id="Footnote_7"></a> <a href=
"#FNanchor_7"><span class="label">7)</span></a> Paraszt rendszerint
csak a tömlöczben hízik meg.</p>
<p><a name="Footnote_8" id="Footnote_8"></a> <a href=
"#FNanchor_8"><span class="label">8)</span></a> Hogy t. i. szemtől
jött a baja. A nép azt tartja, hogy az irigykedő rábámulás megigézi
a gyermeket.</p>
</div>
</div>
<hr class="chap" />
<p><span class="pagenum"><a name="Page_251" id=
"Page_251">-251-</a></span></p>
<div class="chapter">
<h2>TARTALOM.</h2>
</div>
<p class="center">ELSŐ RÉSZ.<br />
A LEGENDA.</p>
<ul class="TOC">
<li>Viszik a kis Veronkát <span class="ralign"><a href=
"#Page_1">1</a></span></li>
<li>Glogova régen <span class="ralign"><a href=
"#Page_4">4</a></span></li>
<li>Az uj pap Glogován <span class="ralign"><a href=
"#Page_8">8</a></span></li>
<li>Az esernyő és Szent Péter <span class="ralign"><a href=
"#Page_20">20</a></span></li>
</ul>
<p class="center">MÁSODIK RÉSZ.<br />
A GREGORICSOK.</p>
<ul class="TOC">
<li>A tapintatlan Gregorics <span class="ralign"><a href=
"#Page_39">39</a></span></li>
<li>Gyanus jelenségek <span class="ralign"><a href=
"#Page_53">53</a></span></li>
<li>Gregorics Pál halála és hagyatéka <span class="ralign"><a href=
"#Page_65">65</a></span></li>
<li>A kapzsi Gregoricsok <span class="ralign"><a href=
"#Page_79">79</a></span></li>
</ul>
<p class="center">HARMADIK RÉSZ.<br />
A NYOMOK.</p>
<ul class="TOC">
<li>Az esernyő kibukkan <span class="ralign"><a href=
"#Page_105">105</a></span></li>
<li>A mi Rozálink <span class="ralign"><a href=
"#Page_118">118</a></span></li>
<li>A szálak Glogovára vezetnek <span class="ralign"><a href=
"#Page_124">124</a></span></li>
<li>A fülbevaló <span class="ralign"><a href=
"#Page_139">139</a></span></li>
</ul>
<p class="center">NEGYEDIK RÉSZ.<br />
A BÁBASZÉKI INTELLIGENCZIA.</p>
<ul class="TOC">
<li>Vacsora Mravucsánéknál <span class="ralign"><a href=
"#Page_163">163</a></span></li>
<li>Az éj tanácsot ád <span class="ralign"><a href=
"#Page_188">188</a></span></li>
</ul>
<p class="center">ÖTÖDIK RÉSZ.<br />
A HARMADIK ÖRDÖG.</p>
<ul class="TOC">
<li>A Czobor Mária rózsája, a földhasadék és a vén körtefa
<span class="ralign"><a href="#Page_201">201</a></span></li>
<li>Három üszög <span class="ralign"><a href=
"#Page_220">220</a></span></li>
<li>Viszik a kis Veronkát <span class="ralign"><a href=
"#Page_238">238</a></span></li>
</ul>
<hr class="chap" />
<div class="chapter"></div>
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_4">4</a></td>
<td>Otszáz</td>
<td>Ötszáz</td>
</tr>
<tr>
<td class="tdr"><a href="#Page_83">83</a></td>
<td>lenyomatva</td>
<td>lenyomatva:</td>
</tr>
<tr>
<td class="tdr"><a href="#Page_86">86</a></td>
<td>szerencsécs</td>
<td>szerencsés</td>
</tr>
<tr>
<td class="tdr"><a href="#Page_108">108</a></td>
<td>alpereseket.</td>
<td>alpereseket.»</td>
</tr>
<tr>
<td class="tdr"><a href="#Page_131">131</a></td>
<td>vásártárre</td>
<td>vásártérre</td>
</tr>
<tr>
<td class="tdr"><a href="#Page_136">136</a></td>
<td>önt erjengősségét</td>
<td>ön terjengősségét</td>
</tr>
<tr>
<td class="tdr"><a href="#Page_144">144</a></td>
<td>vesze t el</td>
<td>veszett el</td>
</tr>
<tr>
<td class="tdr"><a href="#Page_157">157</a></td>
<td>úr kocsijárt</td>
<td>úr kocsijáért</td>
</tr>
<tr>
<td class="tdr"><a href="#Page_187">187</a></td>
<td>a vetkőzés</td>
<td>a vetkőzést.</td>
</tr>
<tr>
<td class="tdr"><a href="#Page_193">193</a></td>
<td>jám bor</td>
<td>jámbor</td>
</tr>
<tr>
<td class="tdr"><a href="#Page_204">204</a></td>
<td>a korsmáros</td>
<td>a korcsmáros</td>
</tr>
</table>
</div>
<div lang='en' xml:lang='en'>
<div style='display:block; margin-top:4em'>*** END OF THE PROJECT GUTENBERG EBOOK <span lang='hu' xml:lang='hu'>SZENT PÉTER ESERNYŐJE</span> ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away&#8212;you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin-top:1em; font-size:1.1em; text-align:center'>START: FULL LICENSE</div>
<div style='text-align:center;font-size:0.9em'>THE FULL PROJECT GUTENBERG LICENSE</div>
<div style='text-align:center;font-size:0.9em'>PLEASE READ THIS BEFORE YOU DISTRIBUTE OR USE THIS WORK</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &#8226; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &#8226; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &#8226; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &#8226; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>
</div>
</body>
</html>
